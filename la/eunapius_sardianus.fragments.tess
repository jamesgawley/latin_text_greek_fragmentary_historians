<urn:lofts:fhg.4.eunapius_sardianus:1.1> Dexippus Atheniensis juxta annuorum principum, qui  Athensis fuerunt, fastos, inde a tempore, quo archontes apud Athenienses esse coeperunt, historiam composuit, Romanis quoque consulibus ex ordine adscriptis. Sed enim  quum ante consules ipsos atque archontas scriptum exordiatur, id sibi proposuit historicus, ut antiqua nimis et quae  a poetarum gente traduntur, ea singula probabilitati suae permittat, et prout cuique lectori videbitur, esse sinat: posteriora autem et quae testimoniis magis abundant, ea conferat ad historicam severitatem, et sub verioris criticae regulas redigat. Cogit igitur digeritque tempus, juxta Olympiadum seriem id scribens, juxtaque occurrentes in unaquaque Olympiade archontas. Jam pulcherrimo historiae suae prooemio praeposito, pergit porro; et ipsum scripturae corpus  venustius adhuc ostendens, fabulosa quidem et prisca nimis  resecat, atque apud horum auctores, tanquam pharmacum  vietum et reprobatum, otiosa esse sinit: Aegyptiaca vero  tempora supputans atque ad antiquiores purioresque, qui  sunt apud quamque gentem, fontes revocans, principes  patresque historiae in medium profert; plane demonstrans  ac propemodum testimoniis comprobans, unumquodquo  ex his incertioribus alium ex alio historico fuisse mutuatum. Ιpse autem e multis atque omnigenis, qui de his rebus scripserunt, historiam conficit; cinnum veluti varium et perbonum ad unicam pigmentarii officinam, ad suam videlicet narrationem, cogens atque cumulans. Omnia vero, quae  sive generatim inter homines illustria, sive singillatim ob  alicujus virtutem praestante fama inclaruerunt, celeriter  percurrens atque in suam lucubrationem adsumens, finem  historiae facit in Claudii anno primo, quo is regnum et auspicatus est et finivit, anno uno Romanis imperitans; quanquam nonnulli duos huic imperii annos largiuntur. Deinde  Olympiadas supputat planeque adnumerat cum consulibus  et cum archontibus: atque ex Olympiadibus annorum milliarium conficit; quasi laboriose aestuans, nisi permultorum  annorum lectoribus suis rationem reddiderit. Ego vero, qui  de hoc opere lucubrando consilium cepi, ab ipso quidem  Dexippo discere potui atque cognoscere, quale quantumque  periculum sit per annos singulos historiam deducere, ac  porro lectoribus confiteri, hoc et illud secundum temporum  rationem non vere esse dictum, sed aliis aliter visum:  atque ita se ipsum perspicue coarguere, ut reapse Dexippo  accidit, quod historiae chronicae quivis auctor fallacem  quandam et plenam repugnantiarum, ceu chorum exlegem,  edit scriptionem: Boeoticum quoque proverbium mox auditurus, quod sic tibiis sonare non decet. Denique et illud  mecum reputavi, finem historiae scopumque optimum esse,  ut res gestae, duce omnino veritate, absque ullo affectu scribantur: accuratos vero temporum calculos, si veluti testes non invocati adsint, praedictae rei nihil prodesse. Nam quid  Socrati ad sapientiam vel Themistocli ad ingenii sollertiam  conferunt tempora? num hi per aestatis tempestatem bonos  se probosque viros praebebant? num suas virtutes, tanquam folia pro anni tempore, crescentes defluentesque exhibebant? Atqui horum, opinor, uterque quidquid vel naturae conditione vel ingenii cultu exquisitum erat, id perseveranter atque perpetuo prae se ferebat actibus suis atque  servabat. Quid igitur prodest historiae proposito scire ac  cognoscere, Graecos navali proelio ad Salaminem vicisse exoriente canicula? Quid rursus confert lectoribus ad utilitatem ex historia capiendam, quod ille tali die natus sit,  qui deinde melicus vel tragicus poeta evasit optimus? Etenim  si summum historiae bonum in eo vertitur, ut multarum  ac paene innumerabilium rerum praeclare gestarum brevi  tempore modicaque lectione peritiam nanciscamur, flamusque senes dum juventute floremus, ob praeteritarum rerum  scientiam, ita ut, quid fugiendum sit quidve appetendum,  sciamus: contrarium mihi facere videntur qui supervacaneis et assutis episodiis, tanquam peregrinis condimentis,  bonum historiae pabulum adulterant, delicatumque auditum amaro sermone violant. Nisi forte inania etiam discere  animus fert. Praesertim quum chronici scriptores, ut ait ipse  Dexippus, vel omnes vel certe plurimi invicem dissideant  in rebus illustribus ac manifestis, quas per se ipsas in controversiam nemo revocat aut diffitetur. Nam quis apud  historiae peritos vel conditores Laccdaemonio Lycurgo celebrior est? de quo dei testimonium in ore omnium versatur, diserte deum vocitantis ob ferendarum legum sapientiam. Quotusquisque vero ex his, qui de ea re scripserunt,  consentit cum alio homine de temporibus quibus ille leges  scripserit? Nimirum id omnes, tanquam de domo vel columna vel re simili agatur, quod quidem ille sit et exstiterit,  concedunt et annuunt; de tempore autem quo exstiterit,  variis dubitationibus implent volumina. Et quidem ipse  Thucydides (IV, 122), quo nemo fuit diligentior. magnum  illud et famigeratum bellum renovati ardoris initium occasionesque cepisse ait ex dierum controversia, quae de captis  oppidis inter illos oriebatur. Neque tamen ipse satis aperte  accurateque definit, utri justius questi sint: mox quum ad  dierum supputationem ventum est, significat atque demonstrat, vanam esse propemodum atque inutilem istam circa  temporum notationem sedulitatem. Haec et alia plura mecum ipse animo collegi ac reputavi;  et ceteris etiam, qui ad annales scribendos studium impendunt, admonendi causa suggessi; quod videlicet circa anni  tempestates diesque sedulitas villicos divitum ac rationarios  deceat, atque eos hercle, qui coelestia scrutantur, et calculatoris artem diserte profitentur. Ego vero hoc lectoribus  meis affirmo, me non sine fiducia vires ad res praeteritas ac praesentes scribendas mihi suffecturas, hoc opus aggressum esse, ita quidem, ut minutam sive anni sive diei rationem, ceu quid importunum, negligam; verum tempora  intra quae reges singuli versati sint, expendam accuratius.  Lector igitur apud me inveniet haec vel illa sub hoc vel illo  rege evenisse; verumtamen rei gestae annum et diem alius  quivis praestigiator dicat. Ego vero pro hac mei fiducia  scribere incipio exemplum secutus hominum, qui hanc  nostram aetatem eruditione sua valde superaverunt: enixeque mihi proposui, quominus nihil publicarum rerum tacerem, sive quas nostra aetas vidit, sive superiores, quotquot  post historiam Dexippi nondum litteris vel publicis commentariis commendatae fuerunt. Quare commune cum illis  historicis negotium suscepimus.—Etnobis quidem omnia ad  Julianum referenda videbantur, qui memoria nostra regnavit  et numinis instar ab universis hominibus cultus est ... 
<urn:lofts:fhg.4.eunapius_sardianus:2.1> Seleucis avis, quae cibos facile concoquit et insatiabilis et  astuta, et locustas avide devorans. 
<urn:lofts:fhg.4.eunapius_sardianus:3.1> Eunapius: «Sagittarius autem sagittam emisit, quum  esset jaculandi peritus, adeo ut tot homines interficeret, quot  sagittas emitteret.» 
<urn:lofts:fhg.4.eunapius_sardianus:4.1> Carinus, Cari regis filius, adeptus potestatem arbitratu  suo quidvis agendi, tantos tyrannus evasit, ut tyrannorum  saevitiam a tragicis poetis celebratam aurum esse ostenderet: adeo vel nomen ipsum factis longe superavit. Nam  pueris quidem nohilibus injuriae per contumeliam illatae,  propter consuetudinem, ne injuriae quidem existimabantur, sed hujusmodi peccata erant ipsi familiaria et quolidiana. Idem etiam crimina comminiscebatur, et jus  dicebat illis, qui laesi essent, neque ullus eorum, qui in  Judicio litigabant, incolumis evadebat: quum praesertim inter multas et ineffabiles caedes quidam ex opulentioribus  velut in communibus epulis gallinae, animi et voluptatis  gratia a Carino consumerentur. Horum alios ideo caesos dicebat, quod suam formam non laudassent, alios, quod se  declamantem, dum adhuc esset adolescens, non admirati  fuissent, ut voluisset; peribant etiam nonnulli, quod coram  ipso risissent. Omnino cuncta ejus facta prodigiis et ostentis erant graviora, et in mediis populis, ejus imperio subjectis, rabie grassabatur. 
<urn:lofts:fhg.4.eunapius_sardianus:5.1> Diocletianus reipublicae rationem diligenter iniens idoneo  copiarum numero limites imperii tutandos et castella exstruenda curavit. 
<urn:lofts:fhg.4.eunapius_sardianus:6.1> [Jovii et Herculi, nomina Iegionum. Sunt enim quaedam legiones a diis sic denominatae. Jovis enim apud Italos est  qui graece Zeus, et Hercules qui Heracles vocatur] 
<urn:lofts:fhg.4.eunapius_sardianus:7.a.1> Ait vero proverbium: messem calamus ostendit. Tunc  ergo Constantius, quonam parente satus esset, palam fecit. Quae consilia Constantius contra Julianum Caesarem adornavisse ex utilitate sua putabat, ea feliciter tempus in contrarium vertit: Caesaris virtutibus favente jam studiostssime fortuna et prope quotidie novis variisque nuntiis ad Augustum delatis: quibus morsus Constantius jam aeger invidia, in Caesarem acerrimorum hostium duces incitavit,  atque horum odiis vim ipsemet suam adjunxit. Et jam  unice commodum suum respiciens, suos pro alienis habebat, si cum Caesare salvi essent; alienos pro suis, dummodo Caesari secum insidiarentur. Quare hoc belli subdolum genus  eos etiam, qui naturaliter hostes erant, socios esse effecit. 
<urn:lofts:fhg.4.eunapius_sardianus:8.1> Res itaque post Dexippi historiam usque ad Juliani tempora gestae satis in superioribus, quantum summa quaeque  attingenti licuit, declaratae fuerunt. Deinceps oratio fertur  ad cum, quem jam ab initio spectabat, Caesarem; cogitque nos in ejus gestis versari, amatorio veluti stimulo erga illum pellectos: non quod per Jovem nos eum viderimus, vel  consuetudinem cum eo habuerimus: prorsus enim adolescentulus erat qui haec scribit, dum ille regnabat: sed profecto magnum creat atque insuperabilem amorem concors  hominum communisque sensus, et firmissima de illo principe  existimatio. Nam quomodo nobis silereliceret, de quo nemo  conticescere poterat? Cur ea non diceremus, quae fandi etiam  imperiti nihilominus loquebantur, laudem illius dulce quoddam et aureum officium ducentes? Et vulgus quidem quanquam ita esset affectum, minus me tamen ad scribendum  compellebat; sed enim spectati homines et quotquot erant  doctrina illustrissimi, remissum me non remittebant, verum  hortando instabant ac prae se ferendo laboris quandam  communionem. Qui vero Julianum maxime noverat Pergamenus Oribasius, homo a naturali philosophia ad medicam  artem docendam paratissimus, et ad exercendam adhuc divinior, me etiam impium inclamabat aperte, nisi ad scribendum incumberem. Idem rerum quoque gestarum, quas  omnes utpote praesens noverat, perquam accuratos commentarios mihi ad historiam acribendam suppeditavit. Quare  non fuit morandi potestas, etiamsi otiari voluissem. Haec felicitas contigit, atque omnia, tanquam testa conversa, meliora Romanis fluere coeperunt. 
<urn:lofts:fhg.4.eunapius_sardianus:8.a.1> Penes Marcellum omnium rerum potestas erat, qui solum  nomen et habitum Juliano concedebat, interiorem antem  ipse imperii vim admioistrabat. 
<urn:lofts:fhg.4.eunapius_sardianus:9.1> De Juliano Apostata sic ait Eunapius: Hujus maximae et  quotquot antea fuerunt clarissimae expeditionis narrationem  scribere aggrediens, haud imitabor eos qui meridie faces  attollunt, ut latens aliquid vestigent. Nam quia ipse Julianus, in scriptorum quoque numero princeps, suorum  facinorum admiratione captus, libellum integrum super hoc  proetio conscripsit, equidem haud illi me contendam, neque  aliam historiam eadem de re instruam: sed eos qui orationis pariter et operum magnitudinem contemplari volunt,  ad praedictum libellum ablegabo, atque ad illius scripturae splendorem, qui nimirum ex operum ejus virtute in ipsius  orationis facundiam radios projicit. Ego vero, haud puerilis  vel sophisticae aemulationis studiosus, sed ad historicam veritatem orationem meam conformans et dirigens, res gestas  percurram, et ante dictis consequentia nectam. 
<urn:lofts:fhg.4.eunapius_sardianus:10.1> Julianus subjectos aeque suos atque hostes edocuit, quanam ratione verus rex vincere debeat: et quod fortitudo  ac robur manuumque vis contra hostes tantummodo in acie  valeant; verum justitia cum imperio juncta fons quidam  virtutum sit, eaque absentes quoque subditos sibi senvosque  faciat. Atque has Julianus virtutes philosophiaeque semina de tribunali suo palam subditis cunctis ostentans, Romanos inhibuit, quominus quemquam Saliorum laederent, vel popularentur regionem propriam atque vastarent: propriam vero dicebat debere eos existimare regionem, quam sine  pugna et labore tenerent Quare opus esse, ut illam utique hosticam crederent, cujus incolae armis resisterent; verum tamen illam propriae instar haberent, quae jam sui deditionem fecisset. Julianus non pugnam, sed victoriam exordiri solebat. 
<urn:lofts:fhg.4.eunapius_sardianus:11.1> Hunc (Chariettonem) in sodalitatem receptum lateri  suo adhaerentem habebat: tum alius accedebat, flebatque numerus. Et quemadmodum Pythagorei aiunt monadem, si ad dyadem adjiciatur, haud jam retinere solitariae notae rationem, sed diffundi atque in pluralem numerum crescere; ita postquam Charietto Cercionem sibi adjunxit,  plura jam facinora edebantur, et jam sociorum turba propter felicem factorum successum sequebatur. 
<urn:lofts:fhg.4.eunapius_sardianus:11.2> Charietto igitur, quum et ante vir clarus esset et invictus  et insigni rerum gerendarum audacia alios terreret, omnes  a latrocinando prohibebat. 
<urn:lofts:fhg.4.eunapius_sardianus:11.3> Videbatur enim (Charietto) et corpore gigantis esse et animo ferino et ingenii acumine et dolo omnes latrociniorum suorum socios longe superare. 
<urn:lofts:fhg.4.eunapius_sardianus:12.1> Quum Julianus in terram hostilem irrupisset, et Chamavi  supplicarent, ut genti, tanquam quae sua esset, parceret,  assensus est, et eorum regem ad se venire jussit. Ut venit,  et eum ad ripam stantem vidit, navem adscendens (erat  autem navis extra teli jactum), per interpretem cum barbaris disseruit. Quum vero illi parati essent imperata facere,  et videret pacem peropportunam esse et necessariam (etenim Chamavis Invitis, e Britannia insula Romanis coloniis  commeatus immitti nequeunt), utilitate adductus, pacem  indulsit, et fidei firmandae gratia obsides petiit. Quum dicerent idoneos esse eos qui in bello capti essent, hos bellum dixit sibi tradidisse, ex foedere minime sumpsisse; nunc autem nobiliores postulare, nisi quid doli in pace convenienda excogitarent. Quum supplices orarent atque obtestarentur ut palam faceret quos vellet, iterum cum his  sermone congrediens, ipsorum regis filium petit, quem captivum in sua potestate habebat, fingens tanquam non haberet. Ad quae barbarorum rex et barbari, ad pedes jacentes,  fletu largo et ejulatu usi, precibus contenderunt, ne quid  imperaret quod praestare nequirent. Nec enim se posse  eos qui periissent in vitam revocare, et eos qui mortui  essent obsides dare. Silentio facto, barbarorum rex voce  quam maxima potuit exclamavit: «Utinam viveret filius  meus, ut tibi traditus obses, o Caesar, feliciorem regno meo  apud te servitutem serviret! Sed tuis armis cecidit, fortasse  etiam a vobis non cognitus. Belli enim periculis suum  corpus juvenis objecit, quem idoneum pacis vadem censes,  et tu nunc eum, o Imperator, tanquam vivat, exposcis.  Ego vero miser nunc primum lamentari incipio, quandoquidem qualem non habeam, nunc demum intelligo. Filium  enim unicum lugens, et pacem communem una cum filio  perdidi. Si meas miserias tantas esse, quantae sunt, credideris, id consolationis habebit dolor, quod pro omnium salute hunc casum subierim: sin fidem abrogaris, et pater  infelix et rex conspiciar. Nam non solum aliis mea mala  commiserationem non movebunt, quae omnibus debetur  ejusmodi doloribus afflictis; sed accedent etiam publicae calamitates; neque ceteros a miseriis defendam, sed communicabo meas cum multis, in hoc tantum regia potestate  fruens, quod mihi soli non licet infelicem esse.» Haec ubi  imperator audivit, apud animum suum summo moerore est  affectus, et eorum, quae dicta erant, commiseratione punctus, tenere illacrimavit. Et quemadmodum in comoediis, quando res involutae et perplexae ad ambigua et explicatu  difficilia vergunt, deus qui vocatur ex machina in medium  trahitur, qui omnia componit et tristia laetis mutat: ita Julianus, ubi res in magna difficultate versabantur, quum  omnes cum fletu pacem peterent, neque obsidem, quem peteret, se habere testarentur, in medium adolescentem adductum omnium conspectui atque oculis subjecit, regie apud se  habitum. Quumque eum disserere cum patre quae volebat  jussisset, ad ea, quae deinceps agenda erant, advertit. Quae sunt consecuta, his consentanea fuerunt. Non protulit sol  diem qualis illa fuit, quam tunc videre et intueri his, qui  aderant, licuit. Barbari enim,a moerore et lamentis stupore  et admiratione correpti, immobiles et fixi steterunt tanquam  Julianus illis exhibuisset non adolescentem, sed falsam imaginem adolescentis. At imperator, ubi silentium altius,  quam in mysteriis solitum, factum erat, graviter in medio  loquens, «Hunc quidem, inquit, ut vos existimatis, vestrum  bellum perdiderat: sed deus fortasse et Romanorum benignitas restituit. Habebo ego ipsum obsidem, neque eum a  vobis ex conventione, sed a bello ipso, contentus vicisse;  et illum quidem amplissima quaeque non deficient, dum  mea consuetudine fruetur. Quodsi conabimini a foedere discedere, omnium jacturam facietis. Hoc dico non quod  saeviam in obsidem, quem apud me habeo, non tanquam  pignus pacis, sed meae erga vos virtutis documentum. Est  enim impium et minime deo gratum, eos, qui nihil commeruerunt, pro his qui deliquerunt, morsu appetere et laniare,  ut ferae hestiae quicquid occurrit et obvium est, si quis eos  persequitur. Sed primum quia a vobis initium injuriae faciendae orietur, qua re nulla est capitalior pestis perniciesque hominibus, etiam si videantur ad breve tempus, et  quantum ad praesens attinet ad optata pervenire. Deinde,  quia vobis res est cum Romauis et mecum, qui sum eorum  imperator, quem neque bellum gerentes neque pacem facientes unquam superavistis.» Procubuerunt his dictis  omnes et post illos sermones deum aliquem esse existimantes,  illi fausta feliciaque omnia sunt precati. Pacem igitur fecit,  et solam Nebisgasti matrem petiit, quam barbari foedus  approbantes statim dederunt. His confectis, autumno ad  finem vergente, et hieme ineunte (jam enim frigebat), profectus est. 
<urn:lofts:fhg.4.eunapius_sardianus:13.1> Badomarius inter Germanos potentia et auctoritate excelluit, quae res eum ad tantam superbiam extulit, ut, proprio  filio, dum captivos redderet, quos per excursiones ceperat,  obside dato, quum minime captivos restitueret, nihilominus  obsidem sibi restitui postulavit, multa minatus, si non  reciperet Hunc vero Julianus ad ipsum remisit, hoc adjiciens, unum adolescentem non esse idoneum apud se pro multis nobilioribus obsidem. Sed aut captivos, qui ad tria  millia in ejus potestate erant, eum restituere oportere, aut  injuriae poenas se soluturum esse sciret. Haec scripsit, et legationem misit, quam non multo post ipse subsequutus est,  a Nemetibus ad Rhenum movens; jamque apud Rauracos  erat, quae est Romanorum colonia. 
<urn:lofts:fhg.4.eunapius_sardianus:14.1> Haec ait de Juliano Eunapius: Atque hoc jam loco meminisse decet, nunc quidem historiam facta Caesaris complecti,  quae quidem Constantio Augusto regnante patrata fuerunt.  Sicuti ergo, dum Constantii res narrabantur, utriusque  mentio in historia fiebat, ita tamen ut, quia Constantius  praecipua persona erat, ad hunc maxime tenderet spectaretque oratio; ita nunc, quia de Juliano ab ejus nativitate  usque ad Caesaris dignitatem scribimus, rursus quantum  ras tulerint, insidias machinasque memorabimus, quas opportuno tempore adversus Caesarem Constantius instruxit. 2. Adversarium Syllam Marius Romanus feram duplicem  appellare solebat, vulpem atque leonem; sed tamen magis  vulpem timere se aiebat. Constantio hercle nullus leo aderat, sed multae vulpes circumsilientes negotium Caesari facessebant. 3. Sed plane necesse est ut paulatim historia ad Constantium quoque deflectat, atque ut ejus res gestas temporibus  quamque suis collocet. 4. Tunc vero Constantius, quae gaudere par erat, moleste ferens, et Juliani facinora regni sui vituperationem existimans, triumphales, qui indicti erant, festos dies ad luctum  tristemque casum transtulit; invidiaque et dolore furens ad  civile bellum prorupit. 5. Tempora saepenumero visa sunt longis periodis ac conversionibus ad eosdem redire casus. Veluli qui cum Dario  adversus magos conspiraverunt, septem numero erant: et  post tempora multa hi, qui cum Arsace contra Macedonas  rebellaverunt, pari numero fuerunt. 6. Intelligunt autem, opus esse ardore et impetu ad efficientam securitatem. Namque instans necessitas, consideratioem minime patiens, proximius vindicat sibi periculum. 7. De bellica adversus Nardinos (Alemanos?) expeditione, quae varios casus experta est, scribit ipse Julianus  alibi alia in epistolis ad diversos enarrans. Ad quemdam itaque scribens Cyllenium, qui argumentum illud tractaverat, primum quidem eum objurgat, propterea quod a  veritate aberraverat; tum ipse rem prout se habebat exponit. Ait autem, facta illa scriptore non indigere: nam  neque Palamedi, inquit, ad gloriam opus Homero fuit. Ergo  alienas factorum suorum historias excelso animo abnuens,  ipse tamen magnitudine rerum gestarum ad dicendum impellitur. Neque simplicem historiam, sed luculentam sui  laudationem sponte persequitur, atque in epistolis ad multos  scriptis se ipsum praedicat. 
<urn:lofts:fhg.4.eunapius_sardianus:15.1> Post Juliani ad imperium evectionem undique ad eum legationes convenerunt, et coronas aureas a gentibus attulerunt. Tunc etiam Ioniam habitantes ab eo et magna et  parva, quae petebant, sunt consecuti. Lydi vero, Eunapio rhetore, eorum legato, pro his verba faciente, multo  ampliora, quam precibus suis complexi fuerant, obtinuerunt Quae legatio tam prospere legato successit, ut legatum  quoque imperator juberet causam quandam valde intricatam agere. Qua in lite et ipse superior evasit, et Piso quidam Clazomenius magna cum laude verba fecit. 
<urn:lofts:fhg.4.eunapius_sardianus:16.1> Ad Julianum multae causae deferebantur, quod homines  affatim illius judicis aequitate fruerentur. Neque enim dilationibus ejusmodi locus erat, quae lege sancitam e scriptis tralaticiis habent iniquitatem, et hominibus injustis ahenaque detinentibus auxiliantur; sed aut statim aequitas naturae consentanea demonstranda erat, aut mora et procrastinatio suspecta habebatur. Gravis igitur et molestus  erat, et ob haec improborum et injustorum natio exasperabatur. Nec enim injuriam facere licebat, nec, qui injuriam  fecissent, latere poterant. Molestiorem etiam improbis  illum reddebat adeundi facilitas. Quum enim saepe propter  festa et sacrificia in publicum prodiret, omnibusque comem et affabilem se praeberet, quilibet eum alloqui poterat. Ille  vero improborum maledicta et indignationem minime sentiebat aut curabat. 
<urn:lofts:fhg.4.eunapius_sardianus:17.1> Salustius, aulae praefectus sub Juliano, vir fuit insigni et  eximia humanitate praeditus, qui (imo: Julianus Augustus) adeo mansuetus et benignus erga omnes fuit, ut Marcellum eum, a quo ipse Julianus, quo tempore Caesar erat,  multis injuriis erat affectus, ob haec terrore correptum,  quum etiam ejus filius ob benevolentiam in Constantium res novas agitasse convictus esset, juvenem quidem supplicio affecerit, ipsum vero Marcellum magnopere honorarit. 
<urn:lofts:fhg.4.eunapius_sardianus:18.1> In imperitis plerumque numerus praevevalet, in sapientibus eruditio. Neque enim fortunae temeritas arte praeditis  usuvenit, sed rudibus casus fortuitus dominatur. Sic et in  aliis disciplinis ad propositum finem non imperitos, sed sollertes devenire videmus. 2. Quodvis opus militare secreto ducum consilio dirigi praestat. Sane qui belli plura celat, potior est illo qui factorum  audacia manifeste utitur. 3. Heraciius cynicus Julianum invitavit ut sepraeceptorem  audiret, ceu regno administrando utilem futurum. Is autem,  magnitudinem promissorum admirans, alacriter morem gessit. Mox, quum res citra spem evenisset, Julianus, contra  illum oratione scripta, ingenium suum naturamque eximiam demonstravit. Quicumque vero scriptum illud legerunt, tum eloquentiae vim suspexerunt, tum praecipue Juliani clementiam, tanquam dei, osculati sunt, qui regalem iram litteraria disceptatione dissolvit. Deinde Julianus alia  quoque oratione cynicum ultus est. 
<urn:lofts:fhg.4.eunapius_sardianus:19.1> Maximus et Priscus eruditionis quidem erant participes,  sed reipublicae gerendae et rerum subdialium minimam habebant notitiam. 
<urn:lofts:fhg.4.eunapius_sardianus:19.2> Barbarus vero nec in ipsam fortunam, quae res innovare  solet, culpam conferre poterat, quasi justum aliquod proelium aperto marte commisisset. 
<urn:lofts:fhg.4.eunapius_sardianus:20.1> Tunc autem equitum cataphractorum, i. e. armis undique  munitorum, turma, quae quadringentorum numerum superabat, in agminis novissimi custodes impressionem fecit. 
<urn:lofts:fhg.4.eunapius_sardianus:21.1> Parthi vero clypeos vimineos habebant, et galeas vimineas plicatione quadam patria plicatas. 
<urn:lofts:fhg.4.eunapius_sardianus:22.1> Quo tempore Persicum bellum calebat, Julianus Scythicos quoque motus latentes adhuc, procellae instar, procul sentiebat, vel dei familiaris monitu, vel proprio ratiocinio. Dicit ergo in epistola: «Scythae nunc quiescunt;  fortasse tamen hanc quietem non retinebunt.» Scilicet ejus  futurorum provisio in tantum tempus extendebatur, ut illos  sua aetate tantummodo pacem servaturos ante cognoverit. 2. Julianus campum apud Ctesiphontem quum belli choream prius exhibuisset, ut aiebat Epaminondas, Bacchi scenam exhibuit, otia quaedam et voluptates militibus indulgens. 3. Tanta erat in Ctesiphontis suburbanis rerum copia, ut  abundantia militibus periculum creaverit, ne luxurie corrumperentur. 4. Ceteroquin videtur humana natura ad invidiam propensa atque proclivis. — Milites quum pro meritis res gestas  laudare non possint, «Achaeos, dicunt, de turri judicabant;»  quum se quisque imperatoria scientia praeditum  prudentiaque praestantem haberi velit. — Atque his quidem materia nugandi suberat; ille autem susceptorum initio  consiliorum tenax in regionem propriam revertebatur. 
<urn:lofts:fhg.4.eunapius_sardianus:23.1> Bellum gerens tantisque periculis circumsessus, de eligendo, quo carebat, duce exercitus cogitabat. Ac, quemadmodum medici aiunt, si quando gemini dolores ingruant, ab acriore minorem solvi, sic eo tempore cernere  erat summum amissi regis moerorem ab impendente belli  terrore infractum atque debilitatum. Nam quod quidem acciderat, nemini non erat planum; quanam vero ratione  id esset patratum, alii aliter conjectabant, sed nemo certo  sciebat; neque aliud cuiquam exploratum erat, nisi quod  ducem eligere prorsus oportebat. Jam etsi vulgaris turba  erant, id tamen nemo non videbat, ducis quidem copiam  non defuturam, sed Juliano parem, ne si deus quidem aliquis procrearetur, inventum non iri: qui naturae suae praestantia ac divina magnitudine vitae hujus necessitatem, quae  in deterius ruere solet, pervicit; seque ex tot fluctibus  attollens, coelum introspexit, bonaque ibi latentia novit,  cum incorporeis naturis corpore nondum exutus familiariter versans. Neque vero imperium susceperat, quia  regnandi cupidus esset, sed quia homines regnatore indigentes videret. Tum et militibus blandus erat, non ut in  populo dominaretur, sed quia ex usu rei publicae id fore  sciebat. [Inepta haec effutire ausus es, stulte revera homo et nihil  intelligens? Nam quis in patriis Graecorum dogmalibus sic initiari dicitur, ut mysteriorum coelestium spectator fiat,  atque ut ex hoc terreno incolatu translatus cum incorporeis  naturis versetur? Quinam vero sunt hi incorporei, nisi forte  Ganymedes et Juppiter, Ganymedis Trojani amator? cujus  rei causa Juno quoque soror et conjux exploditur, ut  Phrygio pusioni locus sit. Sed enim video, te Christianis  sacris has, inquam, incorporeas suffurari curias. Atqui ex  tuorum dogmatum norma nonne turpius, quam intemperantissimi in hac vita mortales solent, beatos tuos deprehendes in coelo vivere? quibus Hebe quidem ministrat;  ipsi autem multo nectare ebrii obscoena fabulantur, Trojanam urbem despectantes. Quemnam porro Graecum philosophum aemulatus est Julianus, quum regnum appetivit? num Antisthenem? num Diogenem? Atqui hos scimus tanti  otium fecisse, ut canum quoque vitam amplexi sint, atque  horum appellatione gloriarentur. Nequaquam igitur ut res  humanas corrigeret, imperium affectavit; nam nihil omnino emendavit; sed primo quidem prava glorioe cupiditate  ingratus adversus benefactorem fuit: deinde dum ducibus  suis daemonibus scelerata religione se devovet, nescivit  fore ut per cultos ab se daemonas talem exitum consequeretur, qui et fraudem simul illorum et suam vesaniam deceret.] 
<urn:lofts:fhg.4.eunapius_sardianus:24.1> Monenti Oribasio, non oportere iram, etiamsi adsit, voce et oculis declarare, «Tu vero videsis, inquit Julianus, quandoquidem recte ais, an me iterum hac in re castigare possis.» Quum Alexander divino se Jovis genere satum jactaret, aiunt Olympiadem affectato fastidio dixisse: «Nondum hic  pusio apud Junonem criminandi mei finem facit?» Deus Julianum alloquens ait: O stirps aurigantis dei, qui omnia regit! Solem Julianus in epistolis patrem suum appellat: haud  equidem qua ratione Alexander calumniatur apud Junonem,  nempe quod Olympias de Jove se concepisse non dissimularet;  verum ipse dei testimoniis subnixus ad Platonem provocat.  Nam sicuti Platonicus ait Socrates: «Cum Jove nos sumus,  alii cum alio deorum;» ita etiam Julianus ad solare quoddam regnum aurea veluti catena referebat semet atque adjungebat. 
<urn:lofts:fhg.4.eunapius_sardianus:25.1> Julianus Parabates, quamvis tantam negotiorum molem  sustineret, tamen et eloquentiae gloriam expetebat, et  Antiochenum illum sophistam, cui Libanio nomen, supra  modum admirabatur, partim forfasse, quod eum probaret,  partim vero, ut magnum illum sophistam Proaeresium dolore afficeret, alterum anteponens. Acacius tamen, vir  dicendi valde peritus, et Phryx Tuscianus ob haec semper  eum accusabant, et judicia ejus reprehendebant. 
<urn:lofts:fhg.4.eunapius_sardianus:26.1> De fine Juliani Parabatae impii oraculum erat hujusmodi: Sed postquam sceptro tuo Persicum genus  Selcuciam usque persequens gladio subjeceris;  tunc te ad Olympum igne coruscans currus subvehet, procellosis rotatus in turbinibus,  variis mortalium membrorum aerumnis liberatum.  Venies antem ad aetherii luminis paternam aulam,  unde olim excussus ad humanum corpus abieras. His elatum versibus atque oraculis lubenter admodum  mortales temporalesque exuvias dimisisse ait. Jam praeter  haec oricula aliae quoque exstant nescio quae preces et peragenda diis sacrificia; quas quidem res ab eo fieri fortasse necesse erat, sed easdem in gravem historiam recipi non est  decorum. Nam singillatim omnia persequi haud veritatem  sectantis est, sed hominis qui, curiositate prolectus, ad ineptias pronus delabitur. 
<urn:lofts:fhg.4.eunapius_sardianus:27.1> Exstat et oraculum ipsi datum, quum juxta Ctesiphon.  tem commoraretur: Gigantum quondam stirpem delevit consillis pollens Juppiter, inimicissimam diis beatis Olympicas domos habitantibus.  Romanorum vero imperator Julianus deo similis Persarum cominus pugnantium urbes et moenia Ionga  pugnans vastavit igne validoque ferro:  assidueque domuit urbes et gentes inultas.  Quin etiam occidentalium Alamannorum regionem  proeliis crebris occupavit et arva illorum vastavit. 
<urn:lofts:fhg.4.eunapius_sardianus:28.1> Ait Eunapius: Quod quidem ad antiquiores res attinet,  et quae ante nos evenerunt, venia scriptoribus danda est,  aut vetustioribus etiam traditionibus, quae memoriter et sine scripto ad nos usque ex ordine devenerunt. Verumtamen res quae nostra aetate acciderunt, eae, servato veritatis honore, ut ait Plato, tradendae lectoribus sunt. 
<urn:lofts:fhg.4.eunapius_sardianus:29.1> Valentinianus Nicaeae in Bithynia ad purpuram est evectus, atque legationes, quae convenerant ad hunc (Jovianum?) aureas ferentes coronas, jam (Joviano subita morte  exstincto) ad illum referebantur. Cunctis his legationibus  nihil ipse diserte respondit, sed breviter et perfunctorie  cum iis collocutus, universis declaravit velociter admodum  aliquid se facturum. 
<urn:lofts:fhg.4.eunapius_sardianus:30.1> Salustius, praefectus praetorio, Valentinianum designavit  imperatorem. Hic quum imperium suscepisset, successorem ei  dedit, et edicto proposuit, ut qui ab illo affectus esset injuria,  imperatorem adiret. Verum nemo questus est: fuit enim  integerrimus Salustius. Hic Valentinianus praepositum Rhodanum [morte multavit]. Quum enim is viduam quandam  Beronicen injuriis affecisset, imperator mulieri id se accedenti judicem dedit Salustium: a quo condemnatus praepositus, quum judicium illius nihili faceret, ab imperatore in  Hippico crematus est, omnibus archieunuchi bonis viduae  assignatis. Hoc exemplo territi reliqui omni injuria abstinuerunt. 
<urn:lofts:fhg.4.eunapius_sardianus:31.1> Philippus Macedo, conspecto sui corporis modulo (in  palaestrae enim arena deciderat), exsurgens a casu, modestam sententiam dixit, quod is videlicet modicam terram  occupaturus universam appeteret. Aiunt veteres, Theseum, dum Herculem aemulari vellet,  exiguum imitationis suae fructum tulisse. Quo tempore Procopius, Juliani propinquus, affectata  tyrannide, rebellavit, Heraclius cynicus ad eum accedens  humumque cum sonitu virga quatiens, «Forti, inquit, animo esto, ut aliquis te quoque posterus laudet.» 
<urn:lofts:fhg.4.eunapius_sardianus:32.1> Procopius, assumptis illis qui gratiosiores erant, ad imperatorem Valentem per Phrygiam contendit. 
<urn:lofts:fhg.4.eunapius_sardianus:33.1> Sicut igitur physici aiunt, cujusvis motus finem esse quietem, quae motibus vim mobilem dat, ipsa interim manens  immota; ita licet existimare, senem Arbitionem, quum incidisset in imperatoris (Valentis) incompositam fluctuantemque agendi rationem, ad aequabilitatem ejus animum  tranquillitatemque revocasse; qui sane ob formidinem prope omissurus erat rem publicam. 
<urn:lofts:fhg.4.eunapius_sardianus:34.1> Parum abfuit quin res labefactaret Hormisda Perca. 
<urn:lofts:fhg.4.eunapius_sardianus:35.1> Magnanimum est et valde divinum reis ignoscere: non  est autem extra humanam naturam, etiam insontibus non  parcere. Nam poenae insignes imperii tuendi gratia infligi solent, ut timore contineantur subjecti: at enim omissio  poenae ab eximia virtute venit: ceu si regia dignitas magnitudine fastigioque suo sibi sufficiat, ut suppliciis opus non sit. Verumtamen de his pro sua quisque sententia judicet. Quum e vivis excessisset Alexander, Posidonius aiebat Macedonicum exercitum similem fuisse Cyclopis lumine  cassi. 
<urn:lofts:fhg.4.eunapius_sardianus:36.1> Aelianus sub Valente fuit copiarum dux. Fuit autem  oriundus Syedris (quoe urbs est Isauriae), valde liberalis,  quique a puero generosos animos concepisset, corporisque  dotibus a natura abunde instructus. Membra enim habebat  firma, quaeque motus animi facile sequerentur: adeo, ut  simul atque aliquid peragendum constitueret, confestim  perageret. Doctrinae neque valde peritus neque plane expers  erat; sed agrestior tamen quo iracundior, insita quadam ferocia et feritate, quae rationis cultura non esset mitigata  vel subacta. 
<urn:lofts:fhg.4.eunapius_sardianus:37.1> Valenti, quum otium ageret ab externis et domesticis  bellis, nuntiatum est, collectum Scytharum exercitum prope  jam adesse. Hi vero erant, quos Procopius in suum auxilium a Scytharum rege impetraverat. Hos aiebant magno  cum fastu et arrogantia incedere et omnia, quae se eorum  conspectui obtulissent, despicere, propterea quod quicquid  injuriae inferebant, id impune faciebant, et arroganter et  superbe se cum omnibus gerebant. Hos imperator intra  breve tempus interclusos in Scythiam reditu, quasi retibus  captos continuit et arma tradere jussit: et vero tradiderunt,  motu tantum capillorum mentis ferociam indicantes (mentis  superbiam demonstrantes, eo quod pagos seditione implerent, sec. Wyttenb.). Hos igitur per urbes dispersos in  libera custodia habuit, et contemptum eorum excitavit his  qui viderunt eorum corpora, in nimiam proceritatem surgentia, graviora quam ut pedes ferrent, et circa mediam  partem exilia, qualia Aristoteles insecta dicit. At urbium  incolae quum Scythas in suas domos admisissent, ubi eorum  virium imbecillitatis periculum fecerunt, suum errorem irridere coacti sunt. Hos igitur tam praeclaros Scytharum rex  repetiit. Erat hoc negotium arduum, et hujusmodi quod  non facile posset ad justi rationem expendi. Dicebat enim,  se hos fide juramento habita ad suppetias imperatori (Procopio) misisse. Valentinus vero negabat, eum, ad quem miserat, imperatorem fuisse, neque se jurasse: ille Julianum  in medium adducebat, seque propter illius cum hoc consanguinitatem dedisse. Legatorum etiam dignitatem obtendebat: imperator contra disserebat, legatos illos poenas  dare, et quot eorum adessent, eos pro hostibus detineri,  quandoquidem hostibus auxilium latum venissent. Ex his  causis Scythicum excitatum est bellum, quod et dignitate  gentium, quae coierunt, et magnitudine apparatuum magnam variorum casuum et incertae fortunae exspectationem  movebat, sed acumine judicii imperatoris et providentia ad  firmum et tutum exitum perductum est. 
<urn:lofts:fhg.4.eunapius_sardianus:38.1> Theodorus, qui erat inter notarios adscriptus, jure in  pretio apud Caesarem habebatur: nam et nobili loco natus,  et natura ad quamlibet virtutem aptus erat, et corporis  decus, et in consuetudine familiari venustas concinnum  quoddam et usquequaque decens virtutum ornamentum  erant. Sed enim nesciebat, ut ait Homerus, se bonis suis  perditum iri. Vulgus enim et quotquot in exercitu quaestui publicisque bonis proni inhiabant, cognita hujus mollitia et in convictu facilitate ac docilitate, protinus adhibere  coeperunt invictam illam et sapientibus etiam formidabilem  assentationem, quam illi ceu tormentum quoddam et machinam insuperabilem admoventes, juvenem e sanis salubribusque consiliis dejectum ad furiosam perniciosamque  regnandi sitim perpulerunt. Aiunt avaritiam malitiae omnis esse fontem; immo nec  ipsi malitiae jucundam esse vel utilem. Etenim ex hac scaturigine atque ex nimia pecuniae cupiditate, ubi semel pars  animi deterior hac labe imbuta fuerit, discordia inter homines  gignitur et contentio. Discordia augescens bellum caedesque  parit: caedium autem fructus est humani generis vastitas et  exitium. Quae omnia sub Valente evenerunt. 
<urn:lofts:fhg.4.eunapius_sardianus:39.1> Festus temporibus Valentis in Asiam proconsul mittitur (374), fisci regii curator, idemque crudelitate sua effecturus, ut Homericus ille et fabulosus Echetus, et si qui alii  fuerunt in Sicilia vel Thessalia tyranni, cum eo comparati,  aurum et ludus viderentur. Insania autem ejus non apparebat extrinsecus, sed penitus rabie actus furebat, quippe  homo natura malus, tum vero potestatem nactus: qui suppliciorum immanitate, quae in aula regia florebat, relicta,  nullum iniquitatis et petulantiae genus praetermisit. Ad  tantam vero insaniam et sanguinolentiam processit, ut  Maximum gladio interficeret, Coeranum Aegyptium caedi  ejus addens. Quum autem adhuc cruore caleret et ferveret. omnes una occidebat et cremabat. 
<urn:lofts:fhg.4.eunapius_sardianus:40.1> Simonides. Hic imperatoris Joviani temporibus ob philosophiam erat celeberrimus. Patricius. Hic floruit sub Joviano imperatore. Fuit autem  ex Lydia. Qui es occurrentium aut apparentium signorum  conjectura vates fuit accuratus. Hilarius Phryx, sub Joviano Romanorum imperatore.  Fuit autem vir doctrina quidem non celebris: sed deus ipsi  futurorum praescientiam impertiri videbatur. Quare fuit  praestantissimus vates. 
<urn:lofts:fhg.4.eunapius_sardianus:41.1> In priore Historiae parte, quoniam nemo adhuc certa  narratione prodidit, qua origine quibusve ex locis Hunni universam Europam pervaserint, Scythicumque genus  propulsarint, nos quidem memorias veteres colligentes, rem probabili ratiocinatione tractavimus: tum quicquid relatum erat, diligenti judicio exploravimus, ne quid  ninus probabile proferremus, et ne sermo noster veritate  procul aberraret. Neque nunc tamen, more eorum, qui in  exigua vilique casa a pueris enutriti, dein favorabili fortunae cursu magnas atque splendidas domos nacti, nihilominus  consuetudine victi antiquos adhnc amant lares atque amplectuntur; haud nos, inquam, praedictis utcunique narrata fuerunt indulgentes, alia negligemus: quin potius instituto illorum, qui curando corpori intenti, etiamsi aliquam  medicinam, quam utilem sperabant, jam adhibuerint, mox tamen, si potiorem aliam experientia edocti fuerint, hanc  deligunt atque praeoptant; sic nos haud sane priora dicta  confodientes, sed erroncis opinionibus veras res supponentes, ac veluti faculae lucem solaribus radiis opprimentes hebetantesque, hactenus dictis veriora subtexemus.  Nempe et superiora illa in historicae opinionis loco esse  sinemus, et praesentia addemus juxtaque apponemus, ut  veritati consultum esse videatur. Hunni vero cachinnantes abierunt. 
<urn:lofts:fhg.4.eunapius_sardianus:42.1> Scythis victis et ab Hunnis caesis et ad internecionem  usque deletis, omnes, qui capti erant, cum mulieribus et  eorum filiis interempti sunt, quum nullus crudelitatis et caedium esset modus; qui autem collecti effugerant non minus quam hominum ducenta millia, ad bellum apti et  aetate florentes, convenerunt. Itaque profecti et ad ripam  (Istri) stantes, manus e longinquo porrigebant, et preces  cum fletu et vociferatione emittebant, trajectionemque sibi  concedi flagitantes, suam cladem deplorabant, et se illis  praebituros auxilii accessionem spondebant. At Romani, qui ripis praeerant, nihil se nisi imperatoris jussu facturos  responderunt. Quamobrem hujus rei cognitio est ad imperatorem delata. Quum res in magna varietate versaretur multaque in utramque partem in consilio principis dicta essent tandem assensus est, maxime propter aemulationem,  quam habebat cum his qui imperium cum eo tenebant.  Erant autem filii fretris, quemadmodum et supra dictum  est, qui imperatoriam potestatem inter se dividendam statuerant, non patrui arbitrio permissa divisione. His causis  impulsus, tum etiam quia maxima accessio potentiae foret  Romanis, jussit Scythas admitti, modo arma deponerent.  Antequam vero trajectus esset ab imperatore concessus,  Scytharum audaciores et elatiores transitum sibi vi aperire  constituerunt, sed vi repulsi deleti sunt. At illi qui eam Scytharum exercitus partem oppressam confecerant, magistratu privati sunt et capitis periculum adierunt, quia videlicet hostes trucidaverant. Qui autem apud imperatorem primas partes gratiae occupabant. et plurimum apud ipsum  valebant, eos irridebant, tanquam homines militares et bello  quidem aptos, sed rerum civilium prorsus rudes. Praeceperat imperator ab Antiochia, ut primum imbellem et  nulli usui aptam susciperent aetatem et per Romanorum ditionis terras dimitterent, et tanquam obsides tuto loco haberent; neque eo secius ad ripas consisterent, ut turbas  pugnae aptas minime transgredi sinerent, neque navigia illis  ad trajectionem praeberent, priusquam arma deposuissent,  quo nudos transmitterent. Eorum autem, qui ista mandata exceperant, exarsit hic amore pueri alicujus candidi et vultu grati ex his, qui trajecti fuerant, alter misertus  est uxoris formosae unius ex captivis. Hic captus est virgine formosa, alios magnitudo munerum cepit, Jinea vestimenta et stragula ab utraque parte fimbriata. Plane unusquisque ipsorum hoc propositi habuit, ut suas domos  servis, villas pastoribus et insanum amoris furorem quavis  licentia implerent. Itaque victi ejusmodi victoria faedissima et scelestissima eos tanquam benefactores et servatores  priscos cum armis exceperunt. At illi tantam rem sine  ullo labore adepti, patriam calamitatem jam lucro apponentes (nam pro desertis Scythiae locis et barathro in Romanum invaserunt imperium), multam statim barbariem frangendo perfide foedere prodiderunt. Imbellis quidem  aetas quae prior transierat, diligenti studio curaque eorum,  qui hoc consilii dederant, per provincias distributa fuerat sparsimque collocata. Porro cernere erat domesticos  eorum et uxores et liberos, hos quidem bullas regias ferentes, illas autem delicatius, quam captivas decebat,  victitantes. Liberorum autem et servitiorum corpora salubritate aeris excrescebant, praematuraque aetate pubescebant, atque omnino gens hostilis ubique pullulabat. Aiunt  veteres fabulae, satis in Boeotia et Colchide draconum dentibus, armatos homines ex ea satione semet extulisse: nostra  vero aetas fabulam istam publica in luce veroque opere effectam dedit, et spectare coacta est. Nam statim ac Scythici  generis soboles, ceu dentes illi, in Romano imperio sata  fuit, ubique odia rixoeque et caedes exaudiebantur adolescentium horum, qui intempestive ad aetatem armiferam  perveniebant. Atque ita juventus potentiae Scythicae generosissima coepit protinus, loco eorum a quibus nuper expulsa fuerat, hospites suos oppugnare, hisque mala multo  luctuosiora pejoraque inferre, quam ipsamet perpessa fuerat. Profecto universa Thracia et huic finitimae provinciae Macedonia atque Thessalia, tam uberes tamque admirandae erant, ut nulla satis oratione describi possint. Hanc talem  tantamque regionem tam beatam tamque multis ac strenuis  viris cultam, infida atque insperata Scytharum seditio,  quae statim post transitum conspirato ausu erupit, adeo  stravit et calamitatibus vastam fecit, ut, comparata cum  his praedatio aurum esse videretur Mysica illa quae proverbio fertur praedatio. Quum ergo Scythis rebellare libuisset, quo tempore nullae copiae resistendo idoneae aderant,  multitudine sua incautos inermesque cives perterruerunt,  multisque caedibus in devictos saevientes regionem incolis  nudaverunt. Inde factum est ut Romani Scytharum nomen  non minus reformidarent, quam Scythae nomen Hunnorum.  Ex civitatibus paucae moenibus et propugnaculis tutae,  quas facile est enumerare, integrae et illaesae permanserunt  et adhuc permanent. Sed regio ipsa plurimum est vastata,  et inculta et deserta jacet ex hoc bello. Imperator autem ut  de tot tantisque malis, quae narrari non possunt, factus est  certior, se ipsum, quod illos receperit, accusans, pacem  cum Persis necessario facere est coactus. Itaque ira flagrans et totus in illud bellum incumbens praemittit Saarcenorum equitatum, qui barbarorum impetum reprimeret. Jam enim usque ad Constantinopolim excurrebant, et tanquam urbem obsidentes moenia incursabant,  quum nullas copias, quae illis resistere possent, cernerent, superbia sua ad omnem ferociam delati. Unde fortuna tunc temporis manifeste visa est belle pro Romanis militasse. 
<urn:lofts:fhg.4.eunapius_sardianus:43.1> Rex autem quum hos excepisset, ipsis et pecudes et agros  distribuit, existimans eos validissimi et adamantini munimenti loco sibi fore adversus Hunnorum irruptiones. 
<urn:lofts:fhg.4.eunapius_sardianus:44.1> Marcianus ad omne virtutis genus tanquam regula quadam exactus erat. 
<urn:lofts:fhg.4.eunapius_sardianus:45.1> Quaecumque optima erant, si quis ea cum Musonii gravitate et actuosa ingenii profunditate contulisset, parva videbantur. Propter quae jure meritoque laudatus, maritimam Asiae regionem peragravit, eique proconsul etsi majorem dignitatem haberet, iter facienti cedebat. Musonius  igitur quum paucis diebus omnem illam oram perlustrasset, mare tributis Asianis implevit. Nullus vero de rebus illis,  quae fiebant, ut injustis, querebatur: sed ilia, quae tributorum causa conferebantur, omnibus, qui ea pendebant,  ludus quidam erant. Eunapius (a Nostro ille diversus)  enim, Phrygius orator, negotio illi praeerat. 
<urn:lofts:fhg.4.eunapius_sardianus:45.2> Pulchri enim bonique amans Musonius mortales omnes  ad se pelliciebat, ceu ferrum magnes lapis. Neque opus erat  qualis quisquam esset expendere; sed ubi amicum Musonii scires, egregium esse virum satis noveras. Bello jam indicto, Musonius, equo conscenso, Sardibus  progressus est. Tum Theodorus, quum eum,qui haec scribit, ad se vocasset, eluxit viri discessum. Revera homini  alioquin duro et immiti lacrimae ubertim per genas manabant. In Musonium epigramma Theodori hoc est:  Ubi jacet Ajax Mavortius, ubi Achilles,  ubi Patroclus diis consilio par:  ibi tribus heroibus animo vitaeque fine  persimilis Musonius heros jacet. Romani ab Isauris occidione caesi fuerunt. Atque huic  tanquam dramati magno et atroci Musonii episodium non  minoris momenti fata adjunxerunt. In hoc autem historiae lοco id positum est, quia tempus ejus usque ad praedictas  res protenditur fitque iis coaetaneum, adeo ut temporibus  haud multum declinet a tramite historia nostra. 
<urn:lofts:fhg.4.eunapius_sardianus:46.1> Valens Caesar, quo tempore Scythae Macedoniam incursabant, profectus (Antiochia) Constantinopolim militares  undique copias contrahebat, magnum quid moliens et inopinum. Jam quantum valeat ad belli usum literarum cognitio, quantumque historiae accurata notitia prosit iis qui  certum aliquem et definitum necessariumque exitum sortiri volunt, illo quoque tempore patefactum est. Nam et  multi multifariam testantur, atque ipsa experientia vocem  veluti procul mittens docet, neque magno, neque parvo  militum numero adversus desperantes atque ad periculum quodvis paratos esse pugnandum; verum ejusmodi exercitus trahendo bello esse dissolvendos, subtractis interim  commeatibus, ut intestina necessitate vincantur, dum alimoniae penuriam numerus praegravat: neque iis concedendum, ut fortunam experiantur, verum efficiendum, ut ne  pugnae tentandae facultatem liberam habeant, cujus arbitrium penes adversarios sit. Quum ejusmodi virtutem adeptio*—Nihil rarius virtute est in vitioso vitae genere atque in moribus ad deteriorem semitam pronis. 
<urn:lofts:fhg.4.eunapius_sardianus:47.1> Sebastianus. Hic tempore Valentis fuit. Sub quo quum  virorum bellicosorum delectus haberetur, hic vir omni spe melior est inventus, nullius virtutis expers. Nullus  enim erat non solum illius aetatis hominum, sed ne priscorum quidem et corum qui apud omnes valde celebrantur, cum quo non posset jure comparari. Qui, quum bella  amaret, minime tamen periculorum amans erat, non  propter se, sed propter eos quibus imperabat. Pecuniae copiam curabat, tantum ut corpus armis ornaret. Victu  vero utebatur duro et aspero, qui ipsi defatigato sufficeret, et ad laborem eunti non esset impedimento. Quum autem  insigniter militum amans esset, vitiis tamen eorum non gratificabatur, sed omnem illorum avaritiam et rapacitatem a suis  avertens in hostes convertebat. Illos vero, qui haec violassent,  graviter puniebat: obtemperantibus vero pro viribus erat  adjumento. Denique, ut paucis rem expediam, se ipsum  virtutis exemplum et effigiem praestabat. In magnis autem  et splendidis praeturis versatus, ut Rhodiorum Colossus  ob magnitudinem formidabilis est, non autem amabilis, sic  et ille propter virtutem ab avaritia prorsus alienam, admirabilis quidem erat, sed nullam habebat gratiam. Et quum  propter mentis rectitudinem offendisset eunuchos, Regum  (Gratiani et Valentiniani II) cubicularios, ipsi, qui  propter paupertatem expeditus et ad locum mutandum facilis erat, imperii successor datus est. 
<urn:lofts:fhg.4.eunapius_sardianus:47.2> Sebastianus, imperium copiarum ab imperatore Valente  consecutus, praeter omnium exspectationem duo millia tantummodo militum postulavit. Quumque ei delectus arbitrium permissum fuisset, eidemque gratum animum imperator testaretur, quod duobus tantum stipatus millibus  proelium experiri auderet, insuperque causam rogaret tam paucos poscendi, «Quae desunt, inquit Sebastianus, bellum inveniet; nam felicibus multi adjungentur: nunc vero  multitudinem corruptam a perditis moribus revocare perarduum est. Contra si pauci ad virtutem incipiant retrahi,  tunc disciplina adhibita illi etiam, qui paulatim accedent,  faciiius vitam emendabunt.» 
<urn:lofts:fhg.4.eunapius_sardianus:48.1> Theodosius Augustus, tam lata ditione imperioque potitus,  veteris effati veritatem demonstravit, malum scilicet ingens  esse potestatem, atque hominem quamvis ad cetera firmum  atque obduratum felicitati tamen non posse resistere. Nam  veluti adolescentulus luculentam patris hereditatem diuturna frugalitate parsimoniaque partam repente adeptus,  vehementi quodam furiosoque impetu ad prodigendam rem  inventam rapitur: sic tum licebat cordato homini tanquam  e specula observare Theodosium ad commune rei publicae exilium omni improbitate intemperantiaque mentem. Egestas adversus imperatum tributum tuta est. 
<urn:lofts:fhg.4.eunapius_sardianus:49.1> Theodosius imperator negligens erat et omni socordiae deditus. 
<urn:lofts:fhg.4.eunapius_sardianus:49.2> Quare siromastes celebrior erat, quam hasta. 
<urn:lofts:fhg.4.eunapius_sardianus:49.3> Tantus erat impetus et vehementia, qua ad lasciviam et  luxuriem ferebantur, ut magistratus essent magis infesti,  quam ipsi hostes. 
<urn:lofts:fhg.4.eunapius_sardianus:49.4> Tanta et talia mala ad ipsos affluxerant, ut barbaros vicisse ipsis esset aurum et quidam albus dies. 
<urn:lofts:fhg.4.eunapius_sardianus:50.1> Nicopolitani Thraces ceteros irridebant, qui ob regiae potestatis metum male se mulctari perpetiebantur, dum  suppetiarum exiguam spem fovent, ingruentia vero infortunia propter suam ignaviam spectant reque ipsa experiuntur. Igitur nec ipsi praesidium aliquod militare mittendum  sibi exspectabant, neque in aliis fiduciam salutis collo(??)bant, atque ita his neglectis, quae sibi tutetae esse non  possent, in periculosam libertatem incidebant. Sub Theodosio barbari paulatim Thraciam vastabant. 
<urn:lofts:fhg.4.eunapius_sardianus:51.1> Jussit eos (Modares) magno inter singulos spatio relicto  procedere, ne arma, vel ab vicinis impulsa vel ab ipso qui ea gestaret, cum aliorum armis inter agminis turbam cellisa strepitum ederent. 
<urn:lofts:fhg.4.eunapius_sardianus:52.1> Ille autem literas, quas in aenea tabella sculpserat, placenta circumlitas, in peram conjecit, aliosque panes deinceps imposuit, ne quis arcanum cognosceret. 
<urn:lofts:fhg.4.eunapius_sardianus:53.1> Abrogastes (potius Arbogastes), Francus, robore corporis ferox et animae iracundia flammae similis, secundas  a Baudone partes agebat: ceteroqui temperantiae deditissimus suisque numeris absolutus, qui bellum implacabile  cum pecunia gereret. Certe quod ad divitias attinet, nihil a gregariis militibus differebat; eamque ob causam Theodosio Augusto videbatur utilis, quippe qui ad Valentiniani  mores viriles et justos suum quoque adjungeret pondus,  tanquam rectam et accuratam regiae normam, ne quid  in aula peccaretur, vel res ejus detrimenti quicquam caperent. 
<urn:lofts:fhg.4.eunapius_sardianus:54.1> Simile quiddam contigisse fertur Nerone imperante,  sed tamen in urbe una. Aiunt enim tragoedum quendam  Neronis aemuli invidia Roma pulsum, quum ei peregrinari  libuisset suaeque artis praestantiam semibarbaris hominibus  ostentare, venisse in magnam atque incolis affluentissimam civitatem, quos in theatrum mox invitavit. Qui  quum convenissent, prima quidem die nihil agere potuit:  neque enim aspectum sustinebant spectatores, qui vix eo  primum viso, confertim illico atque invicem se proculcantes  fugiebant. Sed quum deinde tragoedus principibus eorum seorsim appellatis declaravisset et personae naturam et pulpita, quibus actoris proceritas exaggeratur, atque illis persuasisset ut spectaculo adessent illudque perferrent; tum  in scenam publice egressus, principio quidem leniter ac  moderate gustum suae vocis cantusque praebuit, (Euripidis  vero Andromedam egit): mox augescens vehementius insonult vocemque statim submisit; deinde Intulit vehementem harmoniam, quam rursus in suavem flexit. Erat autem hora diei ferventissima, et theatrum hominibus  constipatum: quare actor spectatores rogabat ut interquiescerent, atque ad audiendum refrigerata jam et desinente die redirent. Illi vero pedibus ejus advoluti, infimis  precibus eum rogabant, ne se tali beatitudine ac voluptate  destitueret. Tunc se in scenam et ad vehementem actionem  tragoedus proripiens, etsi pleraque tragoediae decora peribant apud homines indoctos, etsi incassum erat sublimitas  pondusque verborum, et modus his idoneus, et metri gratia, et affectuum vis, quae vehementissime ac promptissime percellere auditum solet; quanquam denique nec argumenti cognitio erat: nihilominus actor, his omnibus  destitutus, tantum valuit suavitate vocis solaque harmonia,  ut spectatores ad eum accurrerent instarque numinis adorarent, et sua quaeque pretiosa cenferrent, ita ut re bona  tragoedus obrueretur. Post septimum autem ab actione diem  morbus urbem corripuit; quo stimulante, omnes inclamabant non ipsa quidem distincte tragoediae verba, sed numeros carminum pro sua quisque facultate ac natura: et  simul diarrhoea vehementi labefactati, jacebant in viis  exanimes, male admodum ab Andromeda afflicti. Atque  adeo viris feminisque viduata urbs fuit, ut eam finitimi  frequentare debuerint. Age vero illis barbaris causam morbi  fuisse harmoniam reputare licet, nec non aeris calorem immodicum, qui cantum per aures in animae facultates  dissolvit atque perussit. In nostrae vero aetatis hominibus causas passionis facile agnoscas: etenim cunctae in  ventre fuerunt atque in iis, quae sub ventre sunt. Quod  autem nonnulli quoque e numero non insipientium in eum  casum prolapsi fuerint, id non tam naturali, quam divinae nescio cui commotioni merito tribuendum est: quia scilicet furiis poenalibus agitatur aliquando bumana conditio. 
<urn:lofts:fhg.4.eunapius_sardianus:55.1> Innumerae hostium turmae principio flumen tranarunt;  pluresque secutae sunt, prohibente nemine; verum in tantis malis praeclarum nostris videbatur lucrum, dum se donis ab hoste corrumpi paterentur. Singulae vero barbarorum tribus sacra patria secum vehebant cum horum ex  utroque sexu ministris. Sed enim altum atque adamantinum  de his erat silentium, et mysteriorum taciturnitas; quicquid vero extrinsecus per simulamentum speciemque fiebat,  id omne ad decipiendos hostes compositum elaboratumque  erat; seque Christianos cuncti dicebant, et quosdam suos  veluti episcopos miro isto habitu indutos multamque iis  imposturam circumponentes, in medium producebant. Sic  enim dabant operam, ut improvisos nos opprimerent propter  sacramenta apud illos quidem contempta, apud imperatores  autem nostros religiose servata. Erat praeterea apud ipsos genus illud hominum, quos monachos dicimus, ad illorum  imitationem subornatum, qui in adversa parte versabantur;  quippe imitatio nihil habet operosum aut difficile, sed nigris paenulis et tunicis humum verrere sufficit improbosque  esse et existimari. Atque hoc barbari probe scientes in admiratione apud Romanos esse, decipiendi causa factitabant.  Ceteroquin sacra patria praeclare incorrupteque firmissimoque silentio teeta apud se custodiebant. Quae quum ita  se haberent, nihilominus nostri in tantum dementiae venerunt, ut cordati quoque homines manifeste et indubitate  in eandem sententiam conspiraverint; quod illi scilicet  Christiani essent atque omnibus mysteriis imbuti. 
<urn:lofts:fhg.4.eunapius_sardianus:56.1> Theodosio imperante adeo res omnes insuperabili vi et  divina necessitate circumferebantur, ut asinorum quoque  genus elephantis, nedum equis pretiosius esset. Macedo  quidem Philippus sub vesperam e castris moturus, quum id fieri non posse audisset, quia pabulum, ut monebant,  jumentis idoneum non aderat, rex sese recepit aitque nihil  esse rege infelicius, qui jumentorum quoque commoditatibus vitam suam conformare deberet. Nostra vero aetate  rerum summa in asinis posita esse videbatur. 
<urn:lofts:fhg.4.eunapius_sardianus:57.1> Caesar Gratianus cujusmodi in singulis rebus esset, scrutari altius nemo poterat. Etenim quae intra regia septa fiunt,  ea celantur studiosissime neque in notitiam curiosorum voniunt. Rumores autem, quos singillatim homines serunt,  ii quum varie multumque inter se differant, simplicem veritatem ceu thesaurum quendam arcanum neque nudant  neque revelant. Sicuti vero accidit, quum aliquis iconas  pingit propositumque archetypon exprimere studet, ut faciei similitudinem parvae quaedam res objectae conficiant; nempe vel insignis in fronte ruga, vel prominens in barba  pilus, vel aliud ejusmodi, quod ceteroquin in facie negligi  solet; id, inquam, si praetermittatur, imago non fit iconica;  sin accurate observetur, vel id solum faciei similitudinem  effectam dabit: sic etiam quodnam principis hujus ingenium  fuerit, assequi licet, qui sane et juvenis, et in regia dignitate a pueritia educatus fuit, neque regnandi artem neque  obediendi noverat. Id enim vel maxime naturae praestantiam  declarare solet, si quis nimirum e consueto communique  more in melius quiddam vi sua progreditur. Rem porro  e subjectis exemplis cognoscere licebit, quae cuncti fatebantur, nemine contradicente; nemine, inquam, vel ex iis  qui communem nugandi morem prae se ferebant. 
<urn:lofts:fhg.4.eunapius_sardianus:58.1> Theodosio imperante, quum Maximus rebellaret, et praeterea barbari Romanos bello appeterent, fama inter barbaros manabat, quod Romani ingentes copias contraherent.  Quare periculum reputantes barbari ad consuetum sibi  strategema confugerunt; in paludibus nempe Macedonicis  semet abdiderunt. Prorsus autem cunctis innotuit, Romanum imperium si, deliciis repudiatis, bellum meditetur,  nullam terrarum partem indomitam ac liberam relicturum. Sed enim grave quoddam humanae naturae deus commiscuit infortunium; nam veluti cancris periculosam bilem,  rosis spinas, ita in potestatibus voluptatem desidiamque ingeneravit. Quare quum fieri posset ut universum hominum  genus ad unum corpus rei publicae revocaretur; imperia  interim caducae rei studiosa voluptatem consectantur, neque  id exquirunt, quod immortale est, neque praeoptant. 
<urn:lofts:fhg.4.eunapius_sardianus:59.1> Videtur homo facilius honore subverti ac decipi quam calamitate. Ecce enim Theodosii imperatoris administri  (Rufinus ejusque socii) dum Tatiano aulicos sine modo  honores et praeteriti temporis oblivionem spondent, atque  infinitas in futurum spes ostendunt, persuaserunt illi, ut  filium Proculum adduceret; quo protinus in carcerem conjecto, Tatianum in Lyciam filio orbatum relegaverunt. 
<urn:lofts:fhg.4.eunapius_sardianus:60.1> Sub Theodosio primis ejus imperii annis Scytharum gens  sedibus suis excita et ab Hunnis expulsa, una cum suarum  tribuum ducibus, qui genere et nobilitate praestabant,  trajecerant. Hi honoribus ab imperatore delatis arrogantiores facti et omnia in se posita conspicientes, inter  se non parvam seditionem excitarunt, quum alii hortarentur, ut contenti praesenti prosperitate fruerentur, alii ut  jusjurandum, quod domi praestiterant, servarent, neque  pacta migrarent. Illa autem pacta erant immanissima, et  crudelitate ipsum barbarorum morem excedebant: ut omni  ratione Romanis insidias tenderent et omni arte et fraude  illos, quorum summa in eos constabant merita, aggrederentur et circumvenirent, neque quiescerent, donec omni  illorum regione potiti essent. De hoc igitur erat inter Scythas seditio, et inter se dissidentes, in duas contrarias partes lati sunt. Alii in deteriorem, alii in benigniorem sententiam vergebant, utraque tamen pars seditionis causam  occultabat. Nihilominus imperator illos honoribus ornare  non desistebat, et modo suae mensae participes, modo sub  eodem tentorio degentes admittebat et omni benevolentia  eos prosequebatur. Nusquam enim prava eorum consilia  apparebant et detegebantur. Erat autem sanctioris et deis  carae partis dux Fravitta, aetate quidem juvenis, sed qui,  quum virtutem coleret et veritati studeret, omnium hominum praestantissimus erat. Deos ille sibi ad antiquum  morem colendos statuebat, neque illi ullus inerat dolus. Non ille quicquam per fraudem et malitiam fingebat, quo  sibi potentiam compararet, sed puro, simplici et candido  animo inter homines agebat. Pejorem portis infernorum  inimicum eum esse ducebat, qui aliud in pectore versaret,  aliud ore proferret. Uxorem Romanam expetivit, ne propter corporis necessitatem injurius esse cogeretur. Et imperator dedit jus nuptiarum, et pater puellae (etenim  sub patre nutriebatur) rem admiratus, beatum se ducebat, quod talem generum nactus esset. Ex eo factum est  ut nonnulli, sed admodum pauci, adolescentis virtutem  et pietatem reveriti, ad ejus causam se adjunxerint. Multo  vero plures et hi potentiores, quae semel ab initio decreverant, tuenda sibi ducere, et conceptas insidias parturientes, insanire et furere. Horum princeps erat Eriulfus,  vir impotens et furibundus. Quum autem illos imperator  convivio lautiore excepisset, verum esse illud antiquum  proverbium apparuit, in vino veritatem esse. Nam ejus  ope in apertum erupit seditio. Solvitur igitur convivium  incondite, et magna cum commotione et confusione convivae tumultuantes foras prosiliunt. At Fravitta, quae erat  ejus virtutis magnitudo, si statim prosiliret, pulchrius et  justius se facturum existimavit. Itaque non exspectato  alio tempore, ense educto latus Erinlfi confodit: et ille  quidem collapsus jacebat, somnians, quum ante in somniis  injustam aggressionem.*** 
<urn:lofts:fhg.4.eunapius_sardianus:60.2> Quumque illis aliquando ab imperatore largius ac sumptuosius convivium fuisset exhibitum, verax patuit proverbium  illud, Bacchi vinum et veritas. Quare et hoc numen congruenter Liberum appellant, quia non solum moeroribus  liberat, verum etiam mentis arcana dissolvit et aperit.  Quare et illorum quum inter pocula consilia revelasset,  convivium turbulenter dissolutum est. 
<urn:lofts:fhg.4.eunapius_sardianus:61.1> Theodosius imperatricem defunctam per unum vix diem  deflevit. Nam ipsa necessitas et praesens bellum obumbrabant ipsius dolorem, quem ex uxore sentiebat. 
<urn:lofts:fhg.4.eunapius_sardianus:62.1> Liberi Theodosii (Honorius et Arcadius) imperium patrium obtinebant (395 p. C.). Verumtamen si veritas, quod  est praecipuum historiae propositum, dicenda est, illi quidem nomine tenus reges erant, reapse autem in Oriente Rufinus, in Occidente Stelicho, summam rerum potestatem habebant. Sic ergo imperatores quidem a curatoribus suis  regebantur; ipsi vero curatores perpetuum inter se, regum  instar, bellum gerebant; non ita equidem, ut publice manus et arma invicem inferrent, clam tamen nulli fraudi doloque parcebant. Propter suum enim corruptum ignavumque animum quicquid erat subdoli fallacisque artificii, pro  virili facinore habebant. 
<urn:lofts:fhg.4.eunapius_sardianus:63.1> Rufinus sub Theodosio fuit. Homo profundo consilio praeditus, et occultator animi. Hic autem et Stelicho erant  tutores filiorum Theodosii. Ambo omnia rapiebant, in divitiis potentiam suam collocantes. Nec quisquam quidquam habebat proprium, nisi his placuisset. Omnesque causae apud hos  judicabantur, magnaque multitudo circumcursantium erat,  si forte alicui praedium aliquod esset locuples et fertile.  Nam dominus confestim corripiebatur, accusatione speciosa  adversus eum conficta per quorundam emissariorum subornatorum insidias. Itaque, cui fiebat injuria, condemnabatur  ab auctore injuriae. Rufinus autem eo immensae et improbae  avaritiae processit, ut vel ipsa publica mancipia venderet,  et publica praetoria omnia in Rufini gratiam judicarent. Et  adulatorum turba circa eum magna fuit. Adulatores vero  heri quidem et nudiustertius cauponis servi erant, ut subsellia purgarent et pavimenta verrerent: jam vero chlamydes egregie praetextas gestabant, et aureis fibulis vestes  constrictas ferebant, et sigillis auro inclusis digitos ornabant.  Plurimas vero Rufini criminationes reperias in Eunapii Sardiani Chronographia. 
<urn:lofts:fhg.4.eunapius_sardianus:64.1> Adeo ambo erant revera inexorabiles, et facinus illud evasit illustrius. 
<urn:lofts:fhg.4.eunapius_sardianus:66.1> Eutropius eunuchus Theodosii imp. tutor; de quo Eunapius  Ioquens, «Rufinus quidem, ait, quum vir esset aut esse videretur, honoribus etiam perfunctus et varia fortuna jactatus  non praeter rationem nec praeter decorum a Fortuna omnia  innovante destitui videbatur. Eunuchus vero cubicularius  potestatem illius adeptus, omnia adeo concussit et instar tonitrus perturbavit, ut non solum esset ipse Rufinus, sed etiam ille fabulis celebris Salmoneus cum ipso collatus parvum  quiddam esse videretur. Qui quum esset eunuchus, vir  esse per vim conabatur. Et fabulae quidem tradunt, Gorgonem simul et conspectam esse, et spectatores in saxa mutasse. Sed nostra aetas meras aniles nugas illam fabulam esse demonstravit.» Aliisque Eunapius eunuchum  istum plurimis convioiis perfundit, improba ejus vita dignissimis. 
<urn:lofts:fhg.4.eunapius_sardianus:67.1> Eutropius vero occasionem et fortunam immodice et affatim hauriens et se ingurgitans et multis aliorum negotiis  se immiscens, ita vivebat, ut pater filium odio prosequens  aut maritus uxorem aut mater filiam minime lateret, sed  omnes ejacularetur ad ipsius sententiam. 
<urn:lofts:fhg.4.eunapius_sardianus:68.1> Infestus ille serpens et sinuosus, quasi qui susurris a  Medea sopitus esset, oppressus veterno sese dedidit. 
<urn:lofts:fhg.4.eunapius_sardianus:68.2> Ille vero cor honoribus tanquam veterno gravatum habens  in iter se dedit. 
<urn:lofts:fhg.4.eunapius_sardianus:69.1> «Eunuchus vero regiam obtinebat, quumque aulam spiris  quasi circumdedisset, omnia constricta tanquam robustus  serpens suum in latibulum pertrahebat.» De Eutropio haec  dicuntur. 
<urn:lofts:fhg.4.eunapius_sardianus:70.1> Timasius sub Theodosio imperatore fuit Quem Eutropius  rebus praeficere volens ex Asia ad regiam evocavit. Ille  vero, vir insolens et superbus et in rebus bellicis versatus, quum prima mortalium bona duceret honorem et gloriam et affluentes opes et arbitratu suo et secure vivendi licentiam  et per ebrietatem noctem et diem nescire, neque orientem  neque occidentem solem aspicere, quumque evocationem  illam pro coelesti haberet imperio, ab ignavis et in omnes delicias remissis vitae studiis se avellens, animum ad gloriae cupiditatem intendit, et ex Pamphylia gravis in Lydiam iter  direxit tanquam rex quidam, aut qui vel ipsum imperatorem  et cunuchum animi causa ludos facturus esset, si vellet. 
<urn:lofts:fhg.4.eunapius_sardianus:71.1> ... tanquam coelo in terram adeoque inter homines demissum. Bargus itaque ab eunucho (Eutropio) promotus,  magno gestiens gaudio dignitatem occupavit; quippe qui et  alia sibi rursus munera animo suo despondebat; coepitque  non sine multo corruptorum militum numero benefactores  suos (Eutropium) oppugnare. Nam qui audaciae suae exsuparantia ac magnitudine suorum facinorum compluribus periculis jam evascrat, tutum se ac per omnia felicem prorsus existimabat. At Eutropius, utpote callidus, vestigia quaedam persequens ad instruendas insidias properabat. Etenim  Bargo concubina quaedam erat; quam huic jampridem iratam, artificiosa ac latente fraude, adversus Bargum tanquam  colubrum torpidum geluque rigentem praemiis propositis  concitaverunt. Quare Bargus postremo fugam moliens et  comprehensus, ingrati animi sui poenas luit. Et hic quidem  insanissimum se, eunuchum vero prudentissimum ostendit;  et documento fuit, quam deo invisum sit ingrati animi  crimen. 
<urn:lofts:fhg.4.eunapius_sardianus:72.1> Eunuchus (Eutropius) postquam talem tantumque hominem vita spoliaverat, spado scilicet virum, servus consulem, cubicularius minister versatum in castris militem, magnos spiritus et virili sexu majores sumpserat. Et ne  quis Abundantii calamitatem, qui et ipse consul fuerat... 
<urn:lofts:fhg.4.eunapius_sardianus:73.1> Incredibilis enim narratio est; sed tamen, si quispiam  alius in eodem argumento versari potest, is mihi mirus erit,  atque ob suam patientiam fortis videbitur. Sed nimirum  par est, eos qui accuratius de temporibus et de hominibus  egerunt, ut impune dicere possent, ad gratiam et odium  historiam suam pariter flexisse. Verumtamen is qui haec  scribit, diversam plane viam institit, nihilque ei antiquius  fuit, quam ut veritatem sequeretur et confirmaret. Sane  et hac tempestate audio a nonnullis historiam scribi: quos  ego (nihil stomachosius dicam) et protervos homines esse  novi et lascivientes, tantumque a veritate remotos, quantum inscitiae proximos. Neque ego illos accuso; sed illam  non fero humani judicii libidinem ac proclivitatem, qua  permulsi atque decepti simul ac nomen aliquod paulo illustrius insonuit multisque famigeratum, tum si quid ex aula  regia accuratius eruerint, id continuo in vulgus differunt,  et magno strepitu se jactant, quasi vera narrent et omnia  norint. Plurima vero circa hos turba hominum versatur,  qui facile dictis testimonium dant; quique historiae virtutem  in hoc verti eoque redigi putant, ut illud mirificum ac coeleste esse dicatur, quod ipsi pro vitae suae mollitia ac futili  simplicitate laudant atque in publicam fidem vi pertrahunt.  Age vero etiamsi incredibilia forte narrentur, nihilominus  alia praesto sunt portentosiora adhuc et fabulosiora, quae  tamen solari motu veriora dicuntur. Testis autem dictorum sol. Et quidem alia fortasse dicentur his adhuc falsiora atque ab obtinenda fide remotiora, verumtamen  nostra historia, ut decet, ea exponet, Idque propter illud  effatum: Amicus deus, et amica veritas. Verum ignoro,  quidnam mihi talia eventurum sit scribenti. Grave enim negotium est cura veritatis. Sed tamen qui scriptis meis  mentem fidemque adhibuerit, is diligentiam veritatemque  sectabitur. 
<urn:lofts:fhg.4.eunapius_sardianus:74.1> Eutropii spadonis temporibus de rebus Occidentis nihil accuratius in historiam referri poterat. Nam et maritimi cursus  spatiosa longinquitas seros nuntios et mora corruptos efficiebat, ceu si in diuturnum quendam protractumque morbum  incidissent: et qui peregrinabantur aut cum exercitu proficiscebantur, si forte negotia publica rescire poterant, pro  sua gratia vel odio et pro libito ac voluntate in suis quisque  epistolis renuntiabat. Quamobrem si forte horum tres vel  quattuor contraria affirmantes testium instar congregavisses, praeclara fiebat sermonum lucta, conflictusque protinus  exsistebat, sumpto plerumque initio ab argutis igneisque  voculis, quae fere hujusmodi erant: «Tu vero undenam  haec audisti? ubinam te Stelicho vidit? num tu eunuchum nosti?» neque ficile erat, rixas componere. Jam et mercatorum nemo quicquam praeter mendacia praeterque lucrum suum loquebatur, et quicquid sapientissimo rerum  omnium lempori, prout Pindari (Ol. 10, 64) sententia est,  accuratiorem exhibet explorationem. 
<urn:lofts:fhg.4.eunapius_sardianus:75.1> Nunc ad Asiaticas calamitates stilum transferam. Par  enim nihil aevum immensum tulit, neque unquam in hominum vita tantus motus tantusque rerum transitus fuit.  Atqui haec ita evenerunt neque silentio veritatem premere  licet: nam ille injuste se gereret, qui ob fidei impetrandae  difficultatem res veras historiae non commendaret. Porro  hoc: mihi haud differre videtur ab eo, qui acre aliquid atque amarum salutis gratia ebibit. Nam sicuti haec insuaviter corporibus commixta salutem pariunt; sic etiam quae  mirabiliter et praeter omnium opinionem accidunt, haud  quidem historiae molestum peccatum reputanda sunt, sed  dulce quid potius atque exoptabile propter veritatem apud  cos qui res altius scrutari volunt. 2. Atque ita praeclare evasit incolumis, qui malus vir  erat: simulque valetudini sus bene fecit continenti equitatione, (nam splene laborabat,) calculosque mollivit ac mitigavit. Et is quidem abibat corpori suo vel nunc bellum  faciens vel postea facturus; multo tamen verius bellum  hominibus aulicis indicens. 3. Finitima Lydia secundas exitii partes latura erat  (si Tribigildus Phrygia vastata, eam statim aggressus esset, neque in Pisidiam potius se convertisset). 4. Hi tamen salutis spem fovebant. Etenim spes, dum  vita superest, in re incerta solatur .... ad proeliorum gladios et barbari .... non pro legitimae exactionis modo, quae tamen ipsa dimidio amplius erat, sed pro barbarica infinitaque cupiditate. — Ab altero periculum non imminebat. 5. Non tam vesania moti, quam propter malorum cumulum erant qui Eutropium eunuchum ad felicitatem imperii Julianei referrent. Ergo, ut medici aiunt, vitae retinendae cupidis melius esse, ut a splene doleant, quam ut  jecore laborent, vel ea parte, quae supra jecur per pulmonem ad cor pertingit; sic etiam illo tempore accidit, ut in  rerum turpissimarum conflictu vesanus eunuchus laudem  referret, modo is cum praesentibus malis compararetur. 6. Simul Gainas, adversario Eutropio subverso (etenim  eunuchum vehementer oppugnabat: tam forti animo erat;)  quae sibi videbatur prospere egisse, iis exitium sibi peperit. Languidior enim a prosperitate effectus, ceu si jam  Romanum imperium pedibus proculcaret, mollior nunc ad  contrectandum erat. Atque ad Argibolum (Tribigildum)  nuntium misit, significans, commune consilium jam scopo  esse potitum. 7. Gainas et Argibolus ... ille quidem dux, hic autem assecla... Neque ipse alterum eluxit; caesus enim jacuit,  nemine vel sepulturae mandante vel obruente. 
<urn:lofts:fhg.4.eunapius_sardianus:76.1> Leo ab Eutropio eunucho belli dux missus est contra  barbaros. Fuit autem homo levis et ob studium ebrietatis  facilis deceptu. Suam enim fortitudinem in hoc contulerat,  ut plures haberet pellices, quam milites, et plus biberet,  quam bibant omnes homines. 
<urn:lofts:fhg.4.eunapius_sardianus:76.2> Etenim a Leonis cognomento non abstinebat; sic enim et  hoc animal facere solet. 
<urn:lofts:fhg.4.eunapius_sardianus:76.3> Ille autem ad reliqua negotia se praeparans corpore erecto  et cervice elata stabat, ut Leonem ita dictum aggrederetur,  eumque interficeret. 
<urn:lofts:fhg.4.eunapius_sardianus:77.1> Subarmachius fuit satellitum dux, fidelissimus eunucho  Eutropio, si quis alius: qui quamvis plus vini biberet,  quam capere posset, venter tamen ejus per consuetudinem  et exercitationem perquam vehementem et strenuam omnia  ad naturalem humorum excretionem percoquebat. Is  semper erat ebrius, sive potasset sive non potasset. Ebrietatem vero tegebat [non] instabilis ejus incessus, quum  propter aetatem juvenilem casui resisteret gressumque firmaret. Erat autem genere regio oriundus, Colchus verus ex  iis, qui ultra Phasidem et Thermodontem habitant; idem  sagittarius optimus, nisi luxus immodicus ipsum sagittis  suis quasi conficeret. 
<urn:lofts:fhg.4.eunapius_sardianus:78.1> Persa quidam Romae praefectus urbi erat, qui Romanam  prosperitatem in ludibrium risumque trahebat. Hic enim  parvis in medio Circo positis tabellis, ut praesentium rerum  imaginem quandam effingeret, ridiculorum omne genus in  pictura expressit, atque clam totum argumentum irrisit.  Nam neque imperatoris fortitudinem, neque militum robur,  neque bellum aliquod legitimum pictura demonstrabat:  sed manus quaedam quasi e nubibus protensa erat, cum  inscriptione: Manus Dei Barbaros fugans. Turpe est haec  scribere, sed necessarium. Rursus in parte alia: Barbari  Deum fugientes: atque his alia ineptiora ... scriptoribus largiter potantibus nugas, quarum et antea in historia  memini. 
<urn:lofts:fhg.4.eunapius_sardianus:79.1> Tunc vero maximns Hellanodica Gainas perniciem Romanorum dispensavit. 
<urn:lofts:fhg.4.eunapius_sardianus:79.2> Gainas ex urbe excessit, quam commune et pretiosum  sepulcrum reliquit, incolis ejus nondum sepultis. 
<urn:lofts:fhg.4.eunapius_sardianus:80.1> Fravitta fuit Orientis imperator, qui virtute florens corpore laborabat, quum animus majore sanitate frueretur.  Et corpus, quod jam dissolvebatur et in dissolutionem  ruebat, ipse coagmentabat et in quandam compagem et  et commissuram cogebat et quasi clavis quibusdam compingebat, ut honestati conservandae sufficeret. Hic latrones  adeo facite simul sustulit, ut vel ipsum latrocinii nomen ex  hominum memoria propemodum exciderit. Fuit autem religione Graecus. 
<urn:lofts:fhg.4.eunapius_sardianus:81.1> Celetibus cum triginta remis Liburnicarum modo constructis. 
<urn:lofts:fhg.4.eunapius_sardianus:82.1> Fravitta, Romanorum dux, Gainam in Chersoneso demorantem vicit, sed victum non insecutus est; nam tardior  erat ad persequendam victoriam et quasi Laconico more fortunam nosse sibi videbatur, neque immodicae persecutioni  esse indulgendum. Atque hic tutiore consilio utens praeclarum exemplum imperatoriae artis suppeditavit. Multi  tamen homines stolidi et pingui Minerva, qui imperandi  periti videri vellent, praedictam rem ludibrio habentes sermonibusque carpentes ac superciliis adductis irridentes, invidia inflammati et repente mirum in modum concordes  facti, factoque inopino attoniti aiebant: Imperare scit  Fravitta, sed victoria uti nescit.. Chersonesum deseruit..  severunt in regia rumores varios.. ceu si barbarus barbaro ethnicusque ethnico effugium salutemque concederet. Fravitta autem dum hujusmodi fama Constantinopoli pedetentim manaret, in regiam gestiens laetabundusque delatus, improviso fortunae eventu deus potius, quam homo,  visus est: adeo nesciebant quid esset vincere.. qui quum  facie annuisset; namque ob multam moris sui simplicitatem  dictis commotus fuerat: ait aequum esse annuere.. quumque  imperator diceret, oportere ut Fravitta remunerationem  peteret, hic ait, postulare se, ut patrio ritu deum colere sibi  liceret. Imperator autem propter eximiam, quae in illo erat,  virtutem consulatum quoque contulit, quem ipse recepit. Phameas cognomento Imilco, qui innumeris damnis Romanos affecerat, deinde, Scipione exercitibus praeposito,  quum nihil jam posset, causamque rei rogaretur, ait:  «Oves quidem eaedem sunt, sed pastor multo vigilantior  atque Argo oculatior.» 
<urn:lofts:fhg.4.eunapius_sardianus:83.1> Huic homini nomen proprium erat Hierax (accipiter);  quem quidem historicus de facie novit atque allocutus est,  animumque ejus serendis sermonibus exploravit. Ut breviter dicam, Alexandrinus erat et corvi quidem naturam ingluvie imitabatur: sed neque libidinibus carebat, ad  quas galli ritu alacer erat, prorsusque incontinens instar  hominis Alexandrini, immo et si quid Alexandrino incontinentius est. Sed tamen historicus tam impudentem tamque effrontem hominem pudorem edocuit eoque facto  abiit, mirantibus iis qui aderant, quod homo Alexandrinus linguam cohiberet, nugas omitteret, et facie ruborem traheret. 
<urn:lofts:fhg.4.eunapius_sardianus:84.1> Arbazacius Isaurus, sub Arcadio imperatore, quem  propter rapacitatem Harpazacium, i. e. Rapacem, appellabant. Fuit enim ex Armenia oriundus, simul his tribus affectionibus, ut firmissimis Vulcaniis vinculis constrictus,  et in ipsis constanter perseveravit. Hae autem affectiones  fuerunt insanus amor et ebrietas et avaritia. Tanto autem  studio illis quas existimabat virtutibus operam dabat, ut qui id experientia compertum non haberet, credere non  posset eum tantos in tribus illis vitiis progressus fecisse.  Tot enim psaltrias in convictu suo habuit, ut neque ipse  neque alius ullus e ministris eas numerare posset. Ac numerarii rerum militarium, qui illi apparebant, militum  quidem numerum norant; meretricum vero multitudo  omnem eorum calculum superabat. Quemadmodum igitur  Orontem Persam dixisee ferunt minimum digitum et decem  millia et unum significare: sic etiam illi meretrices et singulatim et per dena millia numerabant. 
<urn:lofts:fhg.4.eunapius_sardianus:85.1> Is autem, conversa ad Joannem oratione, «Tu vero,  inquit, malorum omnium causa es, qui concordiam regum  dissocias, remque omnium praestantissimam atque coelestem  artificiis tuis perturbatam pessumdas. Quippe summa felicitas atque adamantina insuperabilisque firmitas est, quum duo reges unum regnum possidere videntur.» Tum qui huic  orationi aderant, capitibus taciti pavidique nutabant; visus  enim erat rectissime dicere. Veruntamen dum a Joanne sihi  timent, et suum quisque lucrum meditatur, (namque impurus ille improbis quoque hominibus honores, uti dictum  est, largiebatur,) communi omissa salute, Joannem sibi  praefecerunt, callidum scilicet Hieracis alumnum, Fravittamque vita spoliarunt. 
<urn:lofts:fhg.4.eunapius_sardianus:86.1> Pamphylia Isauricis bellis vastata, nihilominus beatam  se judicabat, si his tantum afficeretur. Jam sicuti in procellis fulgure fulmen formidabilius est; illud enim territat,  hoc interimit: sic etiam Isauros ceteroquin auditu visuque  tremendos, veris tamen instar herbidi floridique ac voluptarii praeclarus hic demonstravit Hierax, dum cuncta rimatur temereque diripit post Fravittae caedem.—Ille clam  fugam rapidam et tumultarlam molitus est: verum Herennianus vicarius, quem non fefellerat, naturam aquilae induens, corripuit Ηieracem; vixque demum dimisit, quattuor  acceptis ab illo aureorum millibus. 
<urn:lofts:fhg.4.eunapius_sardianus:87.1> Pulcheria regnante, prostabant publice venum gentes  iis qui praefecturas coemere volebant: et sive hae magnae  sive modicae essent, palam in publicis mensis, ceu venales  in foro merces, distrahebantur. Igitur qui He1lespontum  diripere avebat, Hellespontum emptam ferebat, alius  vero Macedoniam, alius Cyrenen, prout quisque peculandi morbo laborabat, aut inimicos ulciscendi. Licebat  autem his improbis vel singularum gentium praefecturas  nocendi causa coemere, vel etiam cumulate plurium:  illatenus enim patebat vicarii vel proconsulis jurisdictio.  Nullus autem metus erat decretorum tristium jampridem cum legibus mortuorum, quod poenae videlicet  is qui jus venale habet, obnoxius sit. Etenim leges non  modo, prout Scytha Anacharsis ait, araneosa tela infirmiores erant ac subtiliores, verum prorsus pulveris instar  huc illuc facili jactu circumagebantur ac diffluebant. Qui  vero unam gentem pluresve emerat, binis vel ternis stipatus satellitibus, qui ad se per posticum ventitarent, ne  forte lateret, * per tacitos praepcones (si tamen praeconium  tacitum fieri potest) omnes certiores fecit, et more Homerico  (Il. 9, 11) nominatim ad forum viros singulos advocabat  sine strepitu, ipse vero in primis fungebatur munere. Itaque  magistratus his taciturnis praeconibus utens in cujusque aurem insusurrabat, se singulos subditos hoc et illo argenti  pondere venales habere. Prorsus autem necesse erat, vel  imperatam pecuniam pendere, vel calumnüs implicitos  supplicia perpeti et proscriptiones. Qui ergo nummati erant,  ii pro facultalibus quisque suis cum gemitu pecuniam solvebant: tenuiores autem plagis publice impositis abibant;  rei praetextus autem aliunde petebatur. Exstitit enim genus  hominum, qui ob egestatem ac vecordiam impendentem  necem ac pericula temnerent. Hi, nimirum injuriarum impatientes, crimen peculatus apud aulae praefectum detulerunt. Hic autem, rem serio agere simulans (quippe et ipse  olim in simili fortuna versalus erat,) eum qui accusabatur,  reum agebat, et accusatoris fiduciam commendabat. Verumtamen ubi judicii disceptatio aderat, per fidelissimum  sibi eunuchum nuntiandum illis curabat: «Abite, viri  optimi, lucroque apponite, quod salvo capite abitis; namque magistratibus diem dicere nequaquam licet.» Tum  illi discedebant, his auditis, capita sua contrectantes, et  plane contenti, quod ea cervicibus adhuc haererent. Qui autem Cadmeam hanc victoriam retulerat, multo jam infelicior erat, tum quia praefecturam olim omni suo patrimonio  redemerat, tum quia nuper praefecturae lucra his insidiis et criminationibus propulsandis insumpserat. Atque hujusmodi  fraudibus domus omnes facultatibus vacuabantur: passimque videre erat magistratuum bona publicata: veluti ait  comicus: «Viri publicum munus gerentis publica est pecunia.»  Qui autem nescit, quisnam comicus, is indignus  est qui haec legat. Sic igitur Herennianus Hieracem, qui  plurima item impenderat, comprehensum coegit poenas  luere necis quam Fravittae intulerat. Hic autem Hierax  (accipiter) ab eo, qui plura impenderat, tanquam ab aquila  correptus, luscinia evasit Hesiodea, quae potiori par esse  non potuit. Tum et ipsa demum aquila nihil distulit a luscinia, nisi quod ad extremum, ut est in fabula, in corvum  desiit, cui plumae tanquam aliena res ereptae fuerunt. Eadem regina imperante, nemo Constantinopoli non hos  sermones audiebat: «Tu vero, vir praeclarissime, cur non  urbibus populisque imperas?» Atque hic sermo veneno  illo, quod est in fabulis, serpentum dipsadum efficacior  erat. 
<urn:lofts:fhg.4.eunapius_sardianus:88.1> Stelicho homines non interemit, sed turpiter vivere coegit, ereptis bonis omnibus, eosque ad egestatem, molestissimam belluam, ut ait Menander, damnavit. 
<urn:lofts:fhg.4.eunapius_sardianus:89.1> Feminarum vero stupra et adolescentium nobilium corruptiones ut pro licitis haberentur decretum est. 
<urn:lofts:fhg.4.eunapius_sardianus:90.1> (Quaesiverunt) an pecuniae esset avidus et crumenae  servus. De qua re quum ipsis certo constaret, praecipuam  ejus rationem in bello gerendo habebant. 
<urn:lofts:fhg.4.eunapius_sardianus:91.1> Tanto autem malo intumescente et succrescente. 
<urn:lofts:fhg.4.eunapius_sardianus:92.1> Quum autem Romani eo tenderent, ut demonstrarent  illis, quantas objicerent difficultates et ipsorum multitudo  et loci situs et tela et machinae bellicae et magnitudo fluviorum; itaque non prorsus ab illis se vinci, neque se illis inferiores esse confiteri. Isti quidem hic manentes, bellum clam serebant. 
<urn:lofts:fhg.4.eunapius_sardianus:93.1> «Barbari Romanos circumnavigarunt, sagittae jactum  ab iis distantes, multaque tela in eos emiserunt.» 
<urn:lofts:fhg.4.eunapius_sardianus:93.2> — Eunapius: «Petra vero quaedam teli jactum distans.» 
<urn:lofts:fhg.4.eunapius_sardianus:93.3> — Et iterum: «Firmiter his funes ductarios alligarunt, quos sumebant ex navibus, quarum altera juxta alteram collocata  erat; itaque pons funibus ductariis retinebatur.» 
<urn:lofts:fhg.4.eunapius_sardianus:94.1> Mulierem, quae mores ejusdem populi sequeretur, alba  veste et coronis ornatam misit, quasi sacerdotem Deae Syriae quam appellant. 
<urn:lofts:fhg.4.eunapius_sardianus:95.1> Et illi quidem eos funibus strangulantes necarunt. 
<urn:lofts:fhg.4.eunapius_sardianus:96.1> Et ceteri ejus morbi ad ingratum lyrae cantum sanabantur. 
<urn:lofts:fhg.4.eunapius_sardianus:97.1> Quum in obscuram et occultam regionis partem pervenissent, et caedibus praedisque agendis defatigati essent. 
<urn:lofts:fhg.4.eunapius_sardianus:98.1> Et alioquin illi, qui splendide vivunt, periculis in bello  se offerre recusant. 
<urn:lofts:fhg.4.eunapius_sardianus:99.1> Omnem ejus vitam per conjecturam assecutus ex. Evidentibus indiciis signisque. 
<urn:lofts:fhg.4.eunapius_sardianus:100.1> Ita ut lingua secundum quasdam diametros adversis et  coeuntibus spiculorum ictibus decussata esset. 
<urn:lofts:fhg.4.eunapius_sardianus:101.1> His temporibus facinus quoddam audacter susceptum  a virili muliere et confectum est, adeo generosum illud et  virile, ut incredibile sit, si in narrationem deducatur. 
<urn:lofts:fhg.4.eunapius_sardianus:102.1> Et illi quidem ludum quendam ab hostibus ludi putantes,  tantum indignabantur, quantum vociferari cogebantur contra illos, quos adoriebantur. 
<urn:lofts:fhg.4.eunapius_sardianus:103.1> Ille vero spiritus et animos militum irritabat, eosque ad  ferociam erectis cervicibus ostendemdam et pericula prompte  adeunda exercitationibus provocabat. 
<urn:lofts:fhg.4.eunapius_sardianus:104.1> Ille vero copias coegit et trajectus negotium jam vehementer urgens, et praeter bonum animum corpus non habens. 
<urn:lofts:fhg.4.eunapius_sardianus:105.1> Nudum. 
<urn:lofts:fhg.4.eunapius_sardianus:105.2> — Suspendit diis. 
<urn:lofts:fhg.4.eunapius_sardianus:106.1> Eutocius, e Thracia oriundus, nec probo animo fuit nec genere nobili, sed miles gregarius: qui quum magnam  pecuniae summam cohorti suae suffuratus esset, in Palaestinam abiit, operamque dedit, ut apud Eleutheropolitanos in civium numerum reciperetur, postquam magnis largitionibus in senatum irrepserat. Ex humili igitur conditione  ad fortunae splendorem pervenire cupiebat, quum prius  sentiendi rationem in melius debuisset convertere. Sed tamen Eleutheropolitani, copiam divitiarum suspectantes,  Eutocium non receperunt. Tum Ascalonem migravit; ubi  Craterus, vir inter Ascalonitas primarius, ipsum cum pecunia benigne suscepit, et jure civitatis donavit. Thraces  igitur, ad quos fama ejus rei perlata fuerat, Eutocium venerunt arcessitum, a Cratero Eutocium et pecuniam repetentes. Ille autem virum non tradidit. Et quum milites rem  ad judices detulissent, Craterus Eudocium defendit et  Thraces vicit: qua de re tale oraculum editum est. 
<urn:lofts:fhg.4.eunapius_sardianus:107.1> Ob alia vero quaedam non multo minora caput erigebat et cervice elata incedebat; sed his graviora et fulmini similia. 
<urn:lofts:fhg.4.eunapius_sardianus:108.1> Modestia et tranquillitas in illo conjuncta erat cum alacritate et fortitudine. Nam qui modestus esset et vitae quietae amans, idem tamen, quum necessitate cogente ad negotia  accederet, nullo erat inferior eorum qui in illis assiduc  versati erant. 
<urn:lofts:fhg.4.eunapius_sardianus:109.1> Illius mulieris ardente amore flagrans. 
<urn:lofts:fhg.4.eunapius_sardianus:110.1> Similitudo. 
<urn:lofts:fhg.4.eunapius_sardianus:110.2> — Semicanus 
