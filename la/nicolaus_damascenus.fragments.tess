<urn:lofts:fhg.3.nicolaus_damascenus:1.1>  Antipater, Nicolai Damasceni historicl pater, uxorem habuit Stratonicen, Nicolai matrem: qui tum ob modestiam tum propter alia honestamenta Damasci clari fuerunt; nam quum magnis eminerent divitiis, minime ideo efferebantur; quumque claritate nulli secundi essent, parvi id faciebant. Porro Antipater insigni etiam dicendi vi pollens, tantum abfuit ut ea laederet quempiam, ut non communem solum rempublicam sed singulorum etiam civium quamplurimos adjuvaret. Etenim quum justitiam coleret si quis alius, cives privatim inter se dissidentes conciliavit saepissime, et patriae cum finitimis regulis controversias composuit plurimas; quam ob causam ab omnibus honorabatur. Permultas idem fidei ipsius commissas legationes et curationes obiit, atque magistratibus patriae perfunctus est omnibus. Tandem moriturus Nicolao filio ejusque fratri Ptolemaeo nihil aliud mandavit, quam ut thuribulum, quod Jovi ante voverat, se defuncto confici curarent: significans, puto, pictatem erga deos etiam a morientibus, quibus nulla spes vitae supersit, servandam esse. 
<urn:lofts:fhg.3.nicolaus_damascenus:2.1>  Hic (Nicolus) omnibus literis a puero innutritus, quod patrem habebat magnopere iis deditum, qui opes et famam doctrinae causa fuerat adeptus, ipse paternam laudem augens incredibili quodam studio literis incubuit. Qui quum etiam ingenio non malo praeditus esset, imberbis adhuc singularem in civitate sua laudem retulit, atque inter aequales excelluit. Grammaticae enim atque bujus ope poeticae omnis haud vulgarem notitiam sibi comparaverat, adeo ut tragoedias comoediasque haudquaquam spernendas scriberet. Postea vero quum majorem progressum doctrinae fecisset, ad rhetoricam ac musicam et mathematicas disciplinas atque universam philosophiam animum applicuit. Et quum Aristoteli maxime studeret et multiplicem ejus viri doctrinam miraretur, saepenumero professus est omnibus se disciplinis maximam gratiam habere, quum propter honestatem liberalem, tum inprimis propter utilitates quas in hanc vitam conferant, et oblectationem quam juventuti aequeac senectae praebeant. Idem aiebat fortasse hanc ob causam multas numero Musas a veteribus theologis introductas esse, quod in disciplinis mira varietas et ad omnes vitae usus apta diversitas reperiretur. Earum vero peritiam vel imperitiam longe ab illiberalibus artibus differre existimabat: quippe homini idoneis opibus instructo imperitiam artium humaniorum atque Illiberalium peritiam juxta turpem esse. Quo quum esset animo, nulla unquam disciplina ad quaestum captandum abusus est, neque lucro eam prostituit. Idem Nicolaus dicere solebat omnem disciplinarum orbem similem esse peregrinationi. Nam quemadmodum iis, qui longam peregrinationem susceperunt, usu venit, ut quibusdam in locis divertant tantum et pernoctent, in aliis etiam prandeant, in nonnullis quidem plusculos dies consistant, alios vero praetergredientes tantum inspiciant, tandem autem reversi in suis penatibus degant: ita etiam eos qui studia humanitatis universa percurrant, oportere aliis immorari diutius, aliis minus, alia tota, alia ex parte discere, quorundam solis elementis contentos esse, atque percepta singulorum utilitate ad philosophiam tamquam ad genuinam patriam et lares reverti. 
<urn:lofts:fhg.3.nicolaus_damascenus:3.1>  ** Hortatus eum (Nicolaum) ut philosophum et immemorem injuriarum majori posthac observantia atque amore prosecutus est. Fecit Nicolaus quod magnam viri prodit humanitatem. Nam quum Julia, Caesaris Augusti filia, conjux M. Agrippae, noctu Ilium peteret, forte accidit, ut, effusis forrentibus Scamandro supra modum aucto, Julia cum famulis, qui ad lecticam erant, in trajiciendo fluvio periclitata tantum non mortem oppeteret, Iliensibus adventus illius prorsus ignaris. Quamobrem indignatus Agrippa, quod Ilienses nullam opem tulissent, drachmarum argenti millibus eentum eos mulctavit. Qui quum magna in difficultate versarentur, neque tempestatem neque adventum Juliae potuissent prospicere, Agrippae quidem obloqui minime sunt ausi quidquam, Nicolaum vero adeuntes orarunt, ut Herodem regem sibi suffragatorem adjutoremque conciliaret. Quod quidem ille ob veterem civitatis gloriam libentissime suscepit, regique supplex exposuit, immerito Agrippam Iliensibus succensere, quod ipse eos non praemonuerit de adventu uxoris, illi vero ob nocturnum ejus adventum praesentire quidquam non potuerint. Tandem quum Herodes causam Iliensium suscepisset, veniam mulctae impetravit, atque Agrippae ea de re epistolam, jam reversis in patriam Iliensibus, eo quod de venia impetranda prorsus desperavissent, Nicolao tradit, qui Chium sc Rhedum, ubi ejus filii morabantur, petiturus erat; quippe ipse una cum M. Agrippa iter in Paphlagoniam parabat. Igitur Nicolaus Amisi solvens Byzantii portum tenuit, inde in Troadem navigans Ilium ascendit, literisque de mulctae liberatione traditis, quum ipse tum maxime Herodes rex summos honores ab Iliensibus consecutus est. 
<urn:lofts:fhg.3.nicolaus_damascenus:4.1>  Herodes intermisso mox philosophiae studio (quod usu venire solet hominibus in principatu positis ob affluentiam bonorum, quae mutant animos, neque sibi constare permittunt), artem rhetoricam adamare coepit nicolaumque declamare secum jussit. Sed quum aliquamdiu rhetoricae operam dedissent, repente eum percipiendae historiae cupido incessit, Nicolao hoc studiorum genus collaudante, atque quum ad regendas civitates tum ad formandum principem utilissimum affirmante fata resque gestas majorum cognoscere. Ipse igitur ad hoc se accinxit, simulque Nicolaum excitavit, ut historiam tractandam susciperet. Is vero majore impetu rem aggressus omnemque undique historiam colligens, immensi laboris opus suscepit, tandemque incredibili assiduitate absolvit, confessus Eurystheum, si hoc certamen proposuisset Herculi, illum tantum non fuisse enecaturum. Post haec Herodes visendi Caesaris causa Romam navigans Nicolaum secum eadem navi duxit et cum illo philosophatus est. 
<urn:lofts:fhg.3.nicolaus_damascenus:5.1>  Expeditionem in Arabiam Herodes susceperat absque venia Caesaris, qui propterea voces mittebat et vehementer Herodi irascebatur, adeo ut literis acerbissima ei significaret ejusque legatos secus quam decebat dimitteret. Tum vero Nicolaus Romam profectus non modo criminibus Herodem liberavit, sed iram Caesaris etiam in accusatores avertiti. Arabs (Oboda) quidem tunc jam mortuns plecti non poterat, verum procuratorem ejus (Sylloeum) Caesar, accusatione Nicolai persuasus, jam condemnavit, et postea quum virum sceleratissimum deprehendisset, supplicio affecit. Interea res domesticae Herodis turbatae sunt. Etenim filius natu maximus (Antipater) fratres juniores duos (Alexandrum et Aristobulum), qui quamvis aetate inferiores, superiores tamen honore erant (nam illi e regina suscepti, ipse e plebeja muliere natus), calumniabatur, ut qui insidias patri pararent. Et Nicolao Roma nondum reverso, juvenes in concilio condemnatos pater irae impatiens occisurus erat. Mox reducem Nicolaum Herodes de actis certiorem fecit, et de rebus faciendis consuluit. Ille vero regem hortatus est, ut juvenes in castello aliquo detineret, usque dum tempore doctus meliora decernere posset, eoque pacto caveret, ne ira abreptus immedicabile aliquid de necessariis statuisse vidertur. Quod ubi comperit Antipater, Nicolaum suspectabat, et subornatos alios super aliis immittens, metum patri injiciebat, quasi jamjam perituro juvenum insidils, quos exercitum universum et palatii ministros corrupisse dicebat, nisi quam celerrime de medio eow tolleret. Itaque Herodes, prae metu citius agens quam consultius, neque consilia amplius cum Nicolao communicans, noctu submisit qui juvenes interficerent. Ac illi quidem occubuerunt, Herodi autem caedes haec omnium jam malorum exstitit initium: nam hujusque satis bene res ejus se habuerant. Nicolaum igitur inimici loco Antipater habebat, quum ipsum fatricidam non in Judaea modo, sed in Syria etiam et in ulteriore regione vehementissimo odio omnes prosequerentur. Romam quoque fama facinoris pervenit, ibique nemo ullus non exsecrabatur hominem, qui tum fratres ipso longe meliores necasset, tum patrem induxisset ut abominando isto se piaculo pollueret, pristinaeque benevolcntiae pudorem ipsis faceret. Quuum vero prouti coeperat sic etiam pergens Antipater patrem quoque appeteret, quo citius ei in regno succederet, et jam venenum ex Aegypto emisset, idque unus ex sociis conjurationis detulisset: pater servos ejus in quaestionem dedit, qui totam rem aperuerunt, quomodo scilicet et amitam et fratres superstites et filios caesorum de medio tollere instituisset, ut haeres regni nullus relinqueretur. Quid, quod etiam in Caesaris familiam nefandum aliquod iisque quae in suam gentem perpatravit gravius machinatus erat. Advenere igitur Syriae praefectus (Quintilius) Varus ceterique procuatores, quos Herodes pater in concilium convocavit. In medium proferuntur venenum et testimonia servorum, qui tormentis subjecti fuerant, et literae quas Roma Antipater miserat. Nicolao rex accusatoris partes detulit. Hic igitur accusabat, Antipater defensionem dicebat, judex sedebat Varus cum amicis. Condemnatus Antipater traditur ducendus ad supplicium. Nicolaus vero etiam tunc regem hortabatur, ut filium ad Caesarem ablegaret, siquidem in hunc quoque crimen commisisset, utque quod ille decerneret id faceret. Sed antevertit eum epistola a Caesare allata, qua patri filium puniendi arbitrium est permissum. Ille igitur supplicio affectus poenam dedit. Caesar quoque libertam (Acmen), quae conjurationis conscia operam suam Antipatro praestiterat, jussit occidi. Ceterum nemo tunc erat qui non collaudasset Nicolaum ob praeclaram accusationem, quam in fratricidam patris quoque necem molitum instituisset. Non ita multo post rex quoque diem obiit. Quo vita defuncto populus contra filios ejus atque Graecos consurgit. Numero supra decem erant millia. Commisso proelio vincunt Graeci. Post haec Archelaus successor Romam navigaturus ut de toto regno contenderet, Nicolaum, qui quum jam sexagenarius fere esset, ad suos se recipere volebat, rogat ut cum reliquis amicis sibi socius sit itineris. Igitur una cum illo Romam navigavit. Omnia ibi plena reperit accusatorum Archelai. Nam seorsum frater junior sibi regnum vindicare studebat, seorsum item, neque fratri juniori opitulantes, cognati ejus omnes accusationem instituebant. Porro urbes Graecienses, quae sub Herodis potestate fuerant, le- gatos miserunt, qui libertatem a Caesare peterent. Denique Judaeorum populus unixersus accusabat eum ob caedem ter mille virorum qui in proelio illo occubuissent, rogabantque ut sub Caesaris, sin minus‚ sub junioris certe fratris pote- state esse concederetur. Tot causis indictis, Nicolaus pro Archelao verba faciens primum contra cognatos, deinde contra subditos Judaeos rem egit feliciter, verum contra urbes Graecienses dicere inopportunum duxit, imo suasit Archelao, ut libertatem affectantibus non refragaretur, quoniam reliquum regnum sufficeret. Simili modo etiam contra fratrem Archelai causam suscipere recusabat‚ quum communi utriusque patri amicitia junctus fuisset. Caesar vero totam litem arbitrio suo ita diremit, ut singulis filiis partem regni, Archelao autem dimidiam tribueret; Nico- laum honoribus affecit; Archelaum ethnarchen constituit, pollicitus, si dignam rege virtutem praestaret‚ fore ut mox etiam regii nominis honore ornaretur; fratres juniores, Philippum et Antipam‚ tetrarchas designavit. 
<urn:lofts:fhg.3.nicolaus_damascenus:6.1>  Neque vero a sermonibus praeceptisque vita dissentiebat, facileque apparebat quo animo pecunias contemneret, quanta potius liberalitate impenderet, nunquam pecuniae causa turpe quid sibi permittens. Voluptates quod attinet, mirum forsitan alicui videri possit, si quas vilipenderit, praesertim cum regibus principibusque viris versatus. Verum enimvero natura erat austerior et voluptatem omnem aversatus, ut qui ejusmodi delectationibus obnoxios pro mancipiis duceret, frugalitatem vero vitaeque simplicitatem summopere commendaret; verumtamen ubi magnificentia erat opus, liberalis erat maximopere, neque ullatenus parcus, ne sordidi ac illiberalis animi notam subiret; labore autem et assiduitate si qua opus erat, omnium fuit impigerrimus, idque non solum in juventutis flore, sed etiam in senectute; et si quando periculum ingrueret sive ab hostibus sive a latronibus, sive morbi vis aut tempestas in mari, aut aliud quod discrimen incideret, tanta erat fortitudine animique praesentia, ut et alios in eodem periculo versantes confirmaret. Idem injustitia colenda constantissiums neque adulatione corrumpi‚ neque, quum judex esset, minis quorundam magistratuum potuit terreri, ut a justitiae norma declinaret. Itaque quum omnibus comperta esset ejus aequitas, multi illum et judicem et arbitrum delegerunt. In rebus contrahendis aliisque hujusce- modi civilibus negotiis nemo unquam quantumvis improbus homo de illo, omnium scilicet aequissimo viro‚ conquestus est; neque enim adversus eum testibus opus erat aut syngrapha, sed quidquid voce tantum promisisset, id firmum ratumque erat. Ceterum modestia ac morum gravitas tanta nunquam in ullo homine suit, in foris viisque publicis ** [Excidit solium] ** ex disputationibus famam ac gloriam aliaque grata et commoda philosopho obtingere a potentibus, haud vero rem esse laboris expertem. Enimvero quem his bonis frui, honestissimis artibus assiduoque labore comparatis, aequius veriusque sit, quam ejusmodi virum? improbum certe et nullius pretii hominem nullo modo. Ille enim iis recte et sapienter utitur; quemadmodum Nicolaus quoque opibus suis et gratia non ad malas artes, sed ad modestiam, comitatem assabilitatemque usus est; qui nunquam alius civitatis quam patriae suae civem se appellare voluit, suique temporis sophistas deridere solebat, qui obscuritatem oppidorum suorum gravati titulum civis Atheniensis aut Rhodii ingenti pretio emebant, nonnullique adeo libros scripsere, quibus probarent, haudquaquam se ex illa civitate esse‚ ex qua revera erant oriundi, sed ex alia clarioris nominis urbe Graeca: eos vero similes aiebat esse illorum, quos parentum suorum puderet. Erant qui Nicolao objicerent quod, quum magnam pecuniae vim ab amicis dono accepisset, eam tamen minime custodiret, quodque plebeiorum maxime hominum convictu frueretur, primarios opulentissimosque urbis Romae viros declinans, neque unquam, tametsi a multis et maximae dignitatis viris summopere fuisset rogatus, domos eorum adiret, philosophiae studio totos dies vacans. Verum Nicolaus sic respondere iis solebat, quod quidem pecuniam attinet, ejus possessionem solam haud secus ac lyrae vel tibiarum nullius pretii esse, caput rei in usu consistere; qua si quis ad intemperantiam aut avaritiam aliasve malas artes abutatur,hunc merito esse vituperandum; qui vero ad modestiam, honestatem liberalitatemque ea utatur, qui opportune oblatam a quibus oportet accipiat, et tum ipse largiatur benigne, tum liberis suis consulat, hunc demum optimum virum esse. In consuetudine porro ac familiaritate unam hanc se regulam tenere: virum bonum cum hominibus bene moratis maxime versari, cujusmodi plures in plebe quam inter praedivites illos repererit. Ut enim opulentus aequitatem ac modestiam colat, praecipuo quodam deorum auxilio opus esse, quum divitiae semper fere voluptatibus aut superbia animos hominum corrumpant. Nicolaus maximam in erudiendis famulis suis curam posurt, quos ex quotidiana consuetudine ad similltudinem morum vitaeque formatos nihilo deteriores amicis expertus est. 
<urn:lofts:fhg.3.nicolaus_damascenus:7.1>  Finito bello Indico, Semiramis per Medorum regionem iter faciens in montem quendam ascendit peraltum, uno latere excepto undique praeruptum et absciso laevique saxo inaccessum: unde exercitum prospiciebat ex exedra, quam confestim exstruendam curaverat. Lbi castra metatae Satibaras eunuchus insidias struxit cum Onnis filiis; quamquam ipse totius machinationis erat auctor. Dicebat enim juvenibus periculum fore, ne, si Ninyas regno potiretur, ab eo interficerentur. Hoc igitur praevertentes ipsos debere, Ninya ejusque matre de medio sublatis, regnum capessere. Praeterea magno, aiebat, iis dedecori esse, si paterentur matrem libidinosam, quum tam provectae jam aetatis esset, quotidie inter obvios quosque inhiare in amplexus eorum, qui juventutis flore praestarent. Quaerentibus illis, quaenam ratio negotii futura esset, nihil magnopere laborandum esse respondit, sed quando ad matrem in cacumen montis, ipso arcessente (hanc enim curam sibi mandaverat), adscenderint, eam de summa rupe in profundum detrudere jussit. De his igitur inter eos convenit, fidemque sibi mutuam dederunt ad fanum quoddam. Accidit autem ut pone aram, ubi conjurabant, vir Medus recumbens omnia audiisset. Quae ille in membranam inscripta per nuntium ad Semiramidem perferenda curavit. Haec vero, lectis literis, postridie in cacumen montis egressa, filios Onnis advocari eosque pro suo ipsius consilio quodam armatos accedere jubet. Gandens juvenes arcessivit Satibaras, quasi numine inceptum adjuvante, quoniam armatos mater adesse vellet. Ubi adveneranf, Semiramis eunuchum facessere jubet, et juvenes se convertens, «O patris optimi, inquit, filii pessimi, qui a misero servo persuaderi vobis passi estis, ut matri vestrae necem ex insidiis parantes hinc me dejiceretis, quae deorum gratia nacta sum imperium. Agite, jam ecce me! de rupe hac date praecipitem, ut gloriam sic apud homines vobis comparetis atque Semiramidis matris Ninyaeque fratris caede regnum obtineatis.» Deinde ad Assyrios verba fecit. Vide excerpta De concionibus. 
<urn:lofts:fhg.3.nicolaus_damascenus:8.1>  Sardanapallus Assyriorum rex, qui a Nino et Semiramide per seriem successionum regnum accepit, assidue intra palatium in urbe Nino degebat, neque arma tractans unquam, nec venatum egrediens more superiorum regum, sed faciem liniens, atque oculos pingens et cum pellicibus de forma et comae compositione contendens, prorsusque muliebri diffluens mollities. Jam ex more institutoque majorum ad portas palatii aderant provinciarum omnium satrapae copias illas, quas diximus, adducentes; quos inter Arbaces Mediae praefectus, vir singulari temperantia, rerumque usu ac dexteritate haud vulgari praeditus, atque in venatibus bellisque exercitatus: qui quum multa antehac strenue fecisset, tum vero adhuc majora animo agitabat. Hic quum interiorem, regis vitam moresque auditu accepisset, ita secum reputare coepit, penuria viri cujuspiam strenui penes Sardanapallum regnum Asiae stare. Itaque de rerum summ a consilium iniit. 
<urn:lofts:fhg.3.nicolaus_damascenus:9.1>  Imperante Assyriis Sardanapallo, Arbaces Medus quum vitam ac mores, quibus rex uteretur, andiendo accepisset, in animum induxit menteque agitans sibi persussit, ob penuriam viri strenui fieri, ut iste regnum Assyriae obtineret. Medorum gens tunc post Assyrios omnium fortissima esse existimabatur. Ille igitur Arbaces, quum consuetudine uteretur Belesyis Balbyloniorum ducis, quippe qui juxta ipsum ad portas regiae excublas ageret, vir ex Chaldaeorum genere oriundus (qui sacerdotes erant et prae ceteris honorabantur): consilia huic communicat. Atque convenit inter eos, ut insidiis summum imperium invadant, regnumque ab Assyriis ad Medos transferre studeant. Erant vero Babylonii astronomi omnium peritissimi, et sapientia et divinatione e somniis et prodigiis instituenda et, ut verbo dicam, universa rerum divinarum scientia excellebant. Ac tunc quoque Belesys cum Arbace colloquebatur ante portas palatii prope praesepe aliquod, e quo paleas equi duo ejiciebant; et forte accidit ut ibi etiam meridiaretur. Tum per quietem cernere sibi visus est alterum equorum paleas ex ore in Arbacen, qui et ipse ibi dormiebat, jacere, alterum autem quaerere: «Cur hoc tu facis, o lepidum caput, paleasque homini isti immittis?» illum vero respondere: «Invideo ei; mox enim rex erit eorum omnium, quibus nunc Sardanpallus imperat.» Haec ubi vidit et audivit Babylonius, e somno Medum excitat, et pro ea qua pollebat rerum divinarum scientia, conjectando assequitur quidnam somnium istud ominaretur. Hortatur deinde Arbacem, ut ad Tigrin fluvium, qui Ninum praeterfluebat ipsa moenia lambens, obambularent. Inter ambulandum quum formiliariter multa, uti fit, confabularentur, inter alia Belesys, «agedum, Arbace, inquit, si Sardanapallus rex satrapam te Ciliciae statuet, quid dares mihi laeta haec nuntianti?» Respondet ille: «Cur irrides me, o bone? Quam ob rem, quaeso, me Ciliciae satrapam constitueret prae aliis multis me praestantioribus?» Alter vero: «Sed fac eum hoc tibi largiri (et bene scio quid dicam); quamnam tunc mihi gratiam haberes?» Ad haec Arbaces: «Haud tu quereris, inquit: muneris partem haud minimam tecum communicabo.» Tum Belesys: «Sin te totius Babyloniae satrapam crearet, quid mihi praestares!» «Per Jovem, ait alter, desine conviciis tuis me proscindere Nam Medus ego non is, opinor, sum quem Babylonius vir irrisum habeat.» Et Belesys: «At per Belum maximum, non ut te irrideam haec ego dico, sed quid futurum sit ex indiciis conjectans.» Tum later, «Age, inquit, si Babyloniae ero satrapa, procuratorem totius satrapiae te constituam.» Et Babylonius; «Non ego certe tibi diffido. Jam hoc mihi dicas. Si tu rex osses regionis universae quam nunc Sardanapallus obtinet, quid mihi faceres?» Tum Arbaees: «Quodsi, inquit, Sardanapallus haec, o miser, te loquentem audiret, et tu et ego, bene teneas, male periremus. Sed quid in mentem tibi venit, ut ista blaters? Nonne finem facies nugarum?» At ille manum ejus prehensans firmiter: «Per carissimam hanc mihi dextram et per Beli numen maximum, non ludens haec dico, sed quid deus significet optime habens perspectum.» Ad haec Arbaces: «Dabo tibi, inquit, Babylonem, idque, quoad tu vixeris, a tributi pensione immunem.» Et ad fidem promissi dextram postulanti dat libenter. Tum Babylonius: «Regnabis igitur, bene scito; citra mendacium res est.» Haec inter se depecti ad fores palatii redierunt suetis functuri ministeriis. Non multo post Arbaces ex eunucho fidelissimo, cujus consuetudine utebatur, petivit, ut regem sibi ostenderet; nam magno se teneri desiderio dominum, qualis esset, conspiciendi. Ille autem dicente non posse hoc fieri, nec unquam ulli permissum esse, tunc quidem quievit. Sed paucis diebus interjectis, denuo adiens eum enixius precabatur, dictitans magna vi auri et argenti hanc se gratiam redempturum esse. Quibus subactus tandem eunuchus (benevolus enim erat quammaxime) ac nolens ingratus videri, pollicitus est se, quando tempus esset, hujus rei se velle memorem esse, ut domino...**. Ibi finivit. 
<urn:lofts:fhg.3.nicolaus_damascenus:10.1>  Regnante apud Medos Artaeo, [qui post Sardanpallum Assyrium Medis imperavit,]fuisse quidam dicitur in Media parsondas, vir robore et fortitudine singulari, qui et apud regem et inter Persas, a quibus originem ducebat, ob prudentiam ac pulcritudinem summo in honore erat. Ad haec in venatu feras interficere, equestri pedestrique pugna ac de curru dimicare promptissimus habebatur. Hic quum Nanarum Babylonlum, isigni corporis cultu conspicuum, inaures gestantem ac belle rasum prorsusque effeminatum atque imbellem conspexisset, aegre admodum id ferens petiit ab Artaeo, ut regnum Nanaro ademptum sibi conscederet. Sed Artaeus nequaquam induci poterat, ut contra leges ab Arbace constitutas ejusmodi injuriam Nanaro faceret. Parsondas autem postquam iterum ac tertio Artaeum hac de re interpellans idem semper responsum tulisset, in posterum tacuit. At Nanarus, de Parsondae consiliis certior factus, lixis, quorum maxima multitudo regis castra sectari solet, ingentia praemia pollicitus est, si Parsondam comprehensum ad se adducerent. Forte Parsondas procui a regis comitatu inter venandum cursu abreptus in planitiem baud procul Babylone sitam pervenit, servosque circa proximam silvam dispositos clamore contentissimo resonare jussit, quo territae ferae in campos profugerent. Ita quum apros cervosque haud paucos cepisset, tandem asinum silvestrem persecutus, procul a suis aberravit, devenitque ad eum Babyloniae locum, in quo forte fortuna lixae regii alimenta ac pabula regi praeparabant. Quos conspicatus, quum siti enecaretur, vinum petiit. At illi, qui Parsondam agnoscerent, laeti ac libentes ei vinum propinant, retentoque equo orant, ut prandium sumere velit. Parsondae, quippe qui per totum diem venando fatigatus esset, haud ingratus is sermo fuit. Itaque onagrum, quem ceperat, ut regi mitterent, jussit, utque famulis suis per silvam dispersis, quonam in loco esset, renuntiarent. Illi cuncta, quae imperaret, facturos se polliciti, Parsondam discumbere jubent, omnis generis dapes ei apponunt, vinum suavissimum merumque de industria ministrant, quo facilius inebrietur. Postquam Parsondam vini atque ciborum satietas cepit, extemplo equum sibi adduci petiit, quo ad regis castra pervolaret; ei coeperunt, orantes, ut pernoctare illic ac mulierum contubernio uti vellet, crastino sub ortum lucis commodius abiturum. Ille quum mulieres haudquaquam spernendae formae videret, noctem eo loco degere statuit. Tandem vero, quum partim ex venere, partim ex labore diurno in somnum esset solutus, lixae facto simul impetu in cubiculum irruunt, detractaque ex loecto muliere Parsondam vinciunt et ad Nanarum perducunt. Quem quum Nanarus vidisset (jam enim crapulam edormierat Parsondas, quantoque in discrimine esset, intelligebat):» Ecquando, inquit, aut tu aut tuorum quispiam aliquam a me injuriam passi estis?» «Nunquam profecto,» ait Parsondas. «An vero, ne forte patereris, timuisti?» «Minime vero.» «Cur igitur tu prior injuriam mihi intulisti, quum semivirum me appellans, regnum meum tanquam nullius pretii hominis tu fortis ac generosus ab Artaeo peteres? Cui certe maximas debeo grates, quod concessum ab Arbace majoribus meis imperium mihi eripere haudquaquam sustinuit. Cur ergo haec agebas, pessimum caput?» At Parsondas absque ulla tergiversatione, «Memet, inquit, hoc digniorem praemio existimabam, quum regi utilior, et fortitudine atque industria cessem majore quam tu, qui quotidie raderis, oculos stibio, vultum cerussa depingis.» Tum Nanarus, «Te vero, inquit non pudet, qui talis tantusque ab infirmiore captus sis, postquam gulae atque veneri succubuisti? At ego te faxo mulieribus molliorem candidioremque brevi spatio reddam.» Haec locutus, quum per Belum ac Mylittam (sic Assyrii Venerem appellant) juravisset, accersito eunucho psaltriis praefecto, «Hunc, inquit, mihi rasum ac pumicatum toto corpore, praeterquam capite, quotidie lava ac vitello ovi deterge: sed et oculos pictos, comam instar mulieris compositam habeat, discat ad citharam et psalterium canere, ut inter psaltrias posthac muliebri habitu mihi ministret, cum quibus laevigata cute degat in posterum eadem veste, eidemque maneipatus arti.» Igitur eunuchus acceptum mox Parsondam toto corpore, praeterquam capite, radit, eumque in umbra educans eodem cultu ac ceteras regias psaltrias, ac quotidie bis lavans atque laevigans, prout imperatum a rege erat, psallere docuit. Ita Parsondas brevi admodum tempore mollis et candidus prorsusque effeminatus evasit; canebatque ac citharam pulsabat multo elegantius quam reliquae artifices: adeo ut, quicunque illum in convivio regis ludentem vidisset, nunquam dubitaturus fuerit, mulierem esse, et quidem omnium, inter quas ministrabat, formosissimam. Interim Artaeus Medorum rex in conquirendo undique Parsonda defatigatus, propositis praemiis et qui vivum illum aut mortuum invenisset, postquam nihil de eo comperit, maximo moerore est affectus ob eximiam viri fortitudinem, quem inter venandum a leone aut hujuscemodi bestia devoratum esse existimabat. Tandem quum jam septennio eo cultu Babylone vixisset Parsondas, forte accidit ut eunuchus quidam flagris a Nanaro caederetur. Quem crudeliter tractatum Parsondas maximis pollicitationibus eo impulit, ut in Mediam ad Artaeum fugeret, remque omnem regi nuntiaret: Parsondam, regis Artaei amicynm fortissimum illum virum, vivere quidem, sed turpiter notatum inter psaltrias degere. Quae postquam eunuchus regi narravit, simul gaudio et dolore affectus Artaeus, «O facinus, inquit, indignum! Itane Parsondas is, quem ego novi, corpus suum ab inimico effeminari passus est! Statimque fidelissimum quendam angarum (sic tabellarii regii vocantur) ad Nanarum misit. Sed Nanarus, quum ad eum angarus venisset, ac Parsondam sibi reddi postulasset, negavit illum a se uspiam visum, ex quo comparer desierat. Quo responso ad Artaeyn oerkatim alterum mox priore longe ampliorem angarum majori cum potestate misit cum literis in membrana scriptis, quibus mandabat Nanaro, ut abjectis caniliationibus atque praestigiis Babylonicis, Parsondam, quem inter psaltrias atque eunuchos haberet, sibi quamprimum redderet, secus sciret, caput sibi demptum iri. Simulque angaro imperavit, si forte Nanarus Parsondam reddere detreetaret, ut arrepta et detracta zona eum ad supplicium abduceret. Igitur quum hic alter angarus Babylonem venisset, et cuncta, quae in mandatis habetbat, exposuisset, de salute sua metuens Nanarus, traditurum se hominem promisit, coque amplius persuasurum se regi affirmavit, recte atque ordine fecisse se, qui hominem, a quo gravissima injuria lacessitus esset, ultus fuerit: quippe multo graviora ab illo se passurum fuisse, nisi rex praesidio sibi adfuisset. Inde ad epulas conversus angarum convivio excepit. Ac simul appositis dapibus introgressae psaltriae centum et quinquaginta mulieres (inter quas et Parsondas erat), aliae cithara, aliae tibia, aliae psalterio ludere coepere; sed formae venustate et praestantia artis ceteras lenge anteibat Parsondas, quem cuncti pro muliere habebant. Post finitas epulas Nanarus angarum interrogavit, quaenam ex omnibus venustate ac psallendi arte excellere ei videretur. Qui, nihil cunctatus, Haec, inquit, Parsondam demonstrans. Tum Nanarus manibus plaudere ac ridere diutissime; «Num etiam, inquit, tecum eam habere hac nocte velles?» Qui angarus, «Maxime, ait, cuperem.» «At tibi id non concedam,» inquit Nanarus. Quumque angarus subjecisset, «Cur ergo me, an vellem, interrogabas?» Nanarus, postquam paululum interquievit, «Hic, inquit, est Parsondas, quem petis.» Quod quum angarus credere haudquaquam vellet, jurejurando Nanarus affirmavit. Tum angarus, «Valde, ait, miror, quo pacto ut fortissimus se in muliebrem cultum emolliri sustinuit, nec sibi ipse, siquidem aliis non potuit, mortem conscivit. Quo autem modo dominus rex, id quum acceperit, laturus est?» «Ego vero, ait Nanarus, hoc meum factum non difficulter ei approbabo.» His tum dicitis, uterque cubitum ivit. Postridie parsondam currul impositum Nanarus cum angaro dimisit. Qui quum Susa pervenissent, qua in urbe rex degebat, angarus Parsondam regi ostendit. Sed Artaeus, quum aliquando prae stupore obmutuisset (quippe pro viro mulierem videbat) tandem, «Qui, inquit, hominum miserrime, ejusmodi infamiam sustinuisti, nec te prius ex hac luce subduxisti?» Cui Parsondas, «Necessitati, ait, domine, deos etiam ipsos cedere aiunt. Ego vero tantis calamitatibus idcirco superesse sustinui, primum, ut te praesentem intueri, deinde, ut Nanarum tua ope ulcisci mihi liceret, quae profecto nequaquam mihi mortuo contigissent. Proinde noli me altera spe frustrari, sed injuriae mihi illat ab homine improbissimo poenas repete.» Artaeus, quum primum Babylonem venisset, sibi id curae fore spopondit. Nec multo post et Parsondas pristinam fortitudinem recuperavit et Babylonem Artaeus venit. Obstrepere igitur Parsondas ac quotidie regiem interpellare, ut de Nanaro supplicium sumeret. Sed Nanarus regem quum adiisset, jure optimo a se id factum defendit. «Quippe ille nulla a me injuria lacessitus, inquit, gratuita apud te calumnia me appetiit prior, utque, me sublato, regnum Babylonis sibi donaretur, petivit.» Verum Artaeus Parsondam nihil injusti petiisse dixit, illum vero in suamet ipsius causa arbitrum esse atque ejusmodi poenas sumere minime debuisse, sed potius judicium regi permittere; porro se decimo die eam quam commeritus sit sententiam in eum laturum. His non mediocriter territus Nanarus ad Mitraphernem confugit, qui ex eunuchis summa apud regem gratia valebat, et illi quidem auri decem, argenti centum talenta, ad haec phialas aureas decem, argenteas ducentas, ac [Parsondoe]centum argenti talenta et plurimam pretiosam vestem pollicetur; regi vero auri centum, argenti mille talenta, phialas aureas centum, argenteas trecentas cum pretiosa veste innumera aliisque quamplurimis muneribus daturum se spondet, dummodo salutem sibi ac Babylonis regnum incolume ab Artaeo deprecetur. Lgitur eunuchus recta ad regis cubiculum vadit, ac rege multum exorato (quippe maximo honore apud Artaeum erat), docet nihil ultimo supplicio dignum a Nanaro admissum esse; neque enim Parsondam neci dedisse, sed gravissima adfectum injuria par pari reddidisse. «Quodsi vero etiam extremum supplicium commeritus est, rogo, domine, inquit, mihi ut veniam et absolutionem illius gratificari velis; dabit enim tibi quidem domine, maximam auri argentique vim, Parsondae vero poenae nomine argenti centum talenta.» His eunuchi sermonibus inductus rex, eam mulctam Nanaro dixit. Qua sententia ad se perlata, Nanarus regem veneratus est; at Parsondas renuens, «Male, inquit, pereat, qui primus aurum induxit in hominum commercium, quippe hujus metalli causa nunc homini Babylonio ludum ac jocum praebeo.» Eunuchus autem, ubi Parsondam graviter id ferre animadverteret, «Parsonda, inquit, suaserim tibi, ut iram omnem abjicias et cum Nanaro in gratiam redeas; ita enim dominus jubet.» Exinde Parsondas ulciscendi eunuchi ac Nanari opportunum tempus circumspicere atque observare coepit, tandemque oblata opportunitate utrumque est ultus. Coetera pete ex Strategemalum excerptis. 
<urn:lofts:fhg.3.nicolaus_damascenus:11.1>  Ἐξεκεκλήκει. A coena evocavit: «Quum autem nox ingruisset, Nanari famulos evocavit.» Σφοδροῦ, vehementis, sumptuosi. «Quum autem vehemens esset potatio, Parsondas convivis insidians ipse quidem paullum bibebat, illis vero multum ab famulo infundi jubebat.» 
<urn:lofts:fhg.3.nicolaus_damascenus:12.1>  Post Marmaris Sacarum regis caedem Stryangaeus, qui jam pridem Zarinaeae amore secretius flagrabat, tunc muito magis exarsit, neque secius Zarinaea Stryangaei amore capta erat. Igitur quum Stryangaeus haud procul ab urbe Roxanace esset, in qua Sacarum regia erat, Zarinaea obviam progressa eum maxima hilaritate excepit, atque in conspectu omnium exosculata in currum illius transcendit. Ita ambo inter se colloquentes palatium introierunt. Sed et cunctas Stryangaei copias Zarinaea excepit splendidissime. Inde in aedes sibi paratas Stryangaeus ob Zarinaeae amorem identidem suspirans se recepit. Qui quum amoris impotentia vinceretur, eunucho cuidam, omnium, quos secum habebat, fidelissimo, rem aperit. Ille confirmato Stryangaeo suadet, abjecta ut omni verecundia ipsi Zarinaeae amoris vim fateatur. Itaque Stryangaeus eunuchi bortatu extemplo ad Zarinaeam se contulit; a qua benigne exceptus, post multas cunctationes ac suspiria, colore vultus subinde commutato, tandem confirmatus Zarinaeae exponit, se illius amore ac cupidine penitus deperire. Sed Zarinaea leni quadam ac miti repulsa quum sibi damnosum id ac turpe facinus fore respondit, tum longe ipsi probrosius ac periculosius, qui Rhoetaeam Astibarae filiam in matrimonio haberet, mulierem, ut auditu acceperit, multo omnium pulcherrimam; porrom ipsu non ub bello solum adversus hostem, sed etiam contra ejusmodi cupiditates obfirmato animo esse debere, neque voluptatis brevissimae causa, quae velex pellicibus percipi posset, in diuturnas ruere calamitates, si quidem id senserit Rhoetaea; proinde orare, ut, hoc seposito, quidvis aliud posceret, nullius enim rei repulsam laturum. Hoc Stryangaeus responso accepto quum diu tacitus mansisset, tandem reginam osculatus discessit et longe majori, quam antea, aegritudine perculsus, coram eunucho gemitus edere coepit. Postremo literis ad Zarinaea in membrana exaratis, eunuchum sacramento adegit, postquam se interfcerit, extemplo Zarinaeae literas redditurum priusquam de ejus morte palam faciat. Nimirum literae erant ejusmodi: «Stryangaeus Zarinaeae S. Ego te quum servaverim ac praesentis felicitatis tuae auctor fuerim, a te sum neci datus, nec collata in te beneficia quicquam mihi profuere. Quodsi id tuum facinus ab omni culpa abest, in summa felicitate aevum degas; sin culpa haud vacas, opto, eundem ut affectum, quem ego, experiare; quandoquidem tu me, ut ejusmodi essem, cohortata es.» His literis sub pulvino collocatis, Stryangaeus forti animo e vita discessurus gladium poposcit. Sed eunuchus*** [Excidit folium.] 
<urn:lofts:fhg.3.nicolaus_damascenus:12.2>  «Vereor ne videaris crudelis esse, quae tam atrox supplicium sumas.» Verba sunt Nicolai Damasceni. 
<urn:lofts:fhg.3.nicolaus_damascenus:13.1>  Achaemenes heros a quo Persae Achaemenidae dicti, filius fuit Persei (Persoe). Nomen vero inde accepit, quod (Perseus) avus Achaemenis ex Achaia oriundus erat. Ita Nicolaus Historium libro secundo. 
<urn:lofts:fhg.3.nicolaus_damascenus:14.1>  Amphion et Zethus, quos in itinere Antiope pepererat, expositi sunt. Postea ubi Lycus regno exciderat et Laium Cadmei regem jam constituerant; Zetheus et Amphion e Cithaerone itabant ad Lyci domum, ut matrem viserent. Noverant enim quae illa esset et quae pateretur; attamen in colloquium soli cum sola venire hucusque non potuerant, quoniam inclusa utplurimum mater a Dirce detinebatur. Regnante autem Laio quum ad hortum Lyci quondam venissent, Antiope mater aquam hauriens sitellam ad bibenbendum ori sitientlum admovet, et quum sola esset, de aerumnis suis conqueritur. Nam ipsa quoque illos filios suos esse jam compererat. Atque supplex eos amplexa precabatur, ut malis istis se eximerent, et haec se perdurare dicebat, quod ipsos poperisset. Illi, re omni cognita, sortem matris aegre ferentes, Lycum confestim occidunt, atque Dircen lapidibus obrutam in fluvium conjiciunt, cui Dirces nomen a casu isto inditum. Laius vero facinus hoc condonavit, et domum Lyci Nycteique iis dedit, injurias quas passi essent dono hoc compensaturus. Atque sic illi matrem liberarunt. 
<urn:lofts:fhg.3.nicolaus_damascenus:15.1>  Lalo regi ex Epicaste uxore non nascebantur liberi. Propterea Delphos ut oraculum consuleret est profectus. Respondit vero deus fore ei filium, qui ipsum interfecturus deinde et matrem suam uxorem habiturus sit. Atque post dei responsum nascitur Laio puer, quem vix editum exposuit in Cithaerone monte, ut ihi periret. At bubulci Polybi, quem Mercurii filium perhibent, sustulerunt eum et repertum infantem attulerunt ad dominum, qui, quasi lpso genitus esset, eum nutrivit, Oedipumque vocavit quod pedes fasciarum involucris tumentes habebat. Labente tempore ubi vir evaserat, ad equos quacrendos Orchomenum, quae in Boeotia urbs est, profectus est; ac forte obviam ei fit Laius, qui ad Delphlcum oraculum una cum Epicaste uxore contendebat. Praeco, qui cum iis erat, progrediens Oedipum de via cedere jubet. Ille vero qua erat animi superbia, gladio feriens praeconem et auxiliantem ei Laium occidit, a muliere autem manum abstinuit. Quibus peractis in montem aufugit, ubi silva absconditus conspici amplius non poterat. Epicaste vero paullo post, ubi amuli advenerant, quaeri jubet Laii percussorem, et quum ille reperiri non posset, Laium et praeconem eo ipso loco quo ceciderant in Laphystio sepelivit Thebasque est reversa. Oedipus vero Orchomeno Corinthum rediit atque mulas Laii (nam has quoque agebat) Polybo tradidit et cum Leucade versabatur et sicuti antea Polybum patrem suum esse opihabatur. 
<urn:lofts:fhg.3.nicolaus_damascenus:16.1>  .. seu Bellerophon, seu Chimaera intereat, lucro cessurum ratus. Sed quum Bellerophon Chimaeram confecisset, ac maximo metu Lyciam liberasset, fortitudinem juvenis miratus Anphianax, et filiam et regnum dotis nomine ei tradidit. Nec multo post, quum Sthenoboea laqueo sibi fauces fregisset, et nefarius amor mulieris et Bellerophontis innocentia detecta est; quin etlam Proetus ipsi satisfacere erat paratus. 
<urn:lofts:fhg.3.nicolaus_damascenus:17.1>  Sub Perseo evenerunt haec. Tantalus, Tmoli, a quo Tmolus mons Lydiae nomen habet, filius, ab Ilo Trojano Phrygum rege proelio victus, relicta patria in Peloponnesum sedes transferre instituit; et quum ipse senio manere in Lydia cogeretur, Pelopem filium cum exercitu illuc ablegavit. Is vero cum multis opibus Nioben sororem secum ducens, ubi demum a Siplyo profectus esset, hanc quidem Amphioni Thebano elocavit, ipse autem in Pisae regionem Peloponnesiacam venit, ubi Oenomaus regnabat, pater Hippodamiae, cujus nuptias ambiebant tum alii tum vero etiam Myrtilus, Hyperochidae filius, Oenomai cognatus. At quum ipse pater filiam deperiret, nemini eam in matrimonium despondere volebat. Quamquam Hippodamia aversata patris amorem defugiebat. Jam ubi ad Pisam Pelops magno cum exercitu accessit, misso Myrtilo Oenomaus ex eo quaesivit quonam veniret consilio; exspectabat eum nuptias ambiturum filiae. Verum Pelops respondit adesse se ut terram hanc inhabitaret. Tum Myrtilus haud facile hoc fieri posse invito Oenomao, ipsum tamen pro pelope rem effecturum esse dicit, siquidem polliceretur se, victo Oenomao, filiam ejus in matrimonium ipsi daturum. Promisit ille et juravit ita se facturum esse. Post haec Myrtilus ad Oenomaum reversus de consilio Pelopis certiorem facit. Rex, collecto exercitu, armis se instruxit et ad proelium exiit, quo Pelopem regione expelleret. Ille, sua stipatus caterva, contra progreditur. Sed vix ad manus ventum est, quum Myrtilus ex eodem cum Oenomao curru pugnans, gladio hunc ferit, de sede deturbat, et ad Pelopem transit. Sic caeso Oenomao, exercitus universus dissipari, et alii alio aufugere. Pelops igitur nemine prohibente Pisam ingressus et reliqua Oenomai ditione potitus est. Postea autem quum Hippodamiam uxorem ducere cuperet, tum hanc ob causam tum ut gratificaretur Hippodamiae caedem patris ulturae, Myrtilum ad mare abductum demersit, et deinde connubio sibi junxit Hippodamiam. 
<urn:lofts:fhg.3.nicolaus_damascenus:18.1>  Quum Argonautae, qui Colchos navigabant, ad insulam Lemnum venissent, quam tum mulieres habitabant, (nam que viri tum jam interfecti erant ab uxoribus prae invidia, quod spretis iliis cum Thressis rem haberent,) Hypsipyla, Lemniarum regina, oblatis lasoni muneribus persuasit, secum ut concumberet, sociosque hortaretur, ut cum ceteris cubare quoque vellent, quo ex eorum satu soboles nasceretur. Quod quum Iason praestitisset, Argonautae cum Lemniis mulieribus rem habuere, et aliquamdiu in insula commorati, postea vela fecere. Hypsipyla vero puerum peperit, nomine Euneum. 
<urn:lofts:fhg.3.nicolaus_damascenus:19.1>  Larissae Piasus pater, amore ejus flagrans, vim intulerat. Illa casum aegre gerens, assumptis famulis nonnullis, patrem, dum in dolium vini plenum pronus spectat, in caput ejus trudens injecit atque sic interfecit. 
<urn:lofts:fhg.3.nicolaus_damascenus:20.1>  Peractis nuptiis, Hercules, sive inflammata bile, sive alia qua ex causa amens ac in furorem versus, duos duos Iphiclis filios necavit; namque maximum natu Iolaum pater e periculo subduxerat. Ad haec communes liberos, quos e Megara sustulerat, interfecit: quorum quidem minimum natu ad huc lactentem quum a matre per vim abriperet, minimum abfuit quin et Megaram ipsam contra renitentem perimeret; sed eam superveniens Ipsam contra renitentem perimepost Hercules, quum ad saniorem mentem reversus facinus suum agnovisset, gravi dolore affectus, Thebis excedere statuit. Cui quum Iphicles ac Licymnius suaderent, ut post anni (magni) exilium ex more institutoque Graeciae lustratus, Thebas reverti ibique considere vellet, nihilque admodum suasionibus suis proficerent, ipsi quoqueeum Thebis abeuntem secuti sunt. Quin et Megara, multum licet reclamante matre, patre tamen Creonte minime invito, virum conmitata est. At Eurystheus, Stheneli filius, Persei nepos, comperto Herculis casu, Tirynthem eum accersivit. Igitur Hercules, recordatus oraculum illud Amphitryoni redditum, quo praedictum erat in fatis esse, ut ipse Eurystheo pareret, exinde se maximam gloriam consecuturum; simulque Alcmena ac Licymnio adhortantibus illum ob congnationis necessitudinem, quae ipsis cum Eurystheo intercedebat: Tirynthem cum omni comitatu est profectus. Quo quum pervenissent, Eurystheus Licymnium quidem atque Iphiciem statim benevolentia complecti coepit, Herculem vero aversabatur suspectumque habebat, eique labores, quos vulgo vocant, imperavit. Hercules vero, oraculo morem gerens, haudquaquam imperata facere detrectavit. Cetera pete ex excerptis De fortiter faclis. 
<urn:lofts:fhg.3.nicolaus_damascenus:21.1>  Scamander, qui primus Trojanis imperavit, Samonis opera usus, barbaros, qui Troadem incolebant, subegit. Samone autem in pugna interfecto, uxorem illius Dadam, matrem adolescentum, una cum caduceatore Polium misit, uti eo loco nuberet cui vellet. Sed quum caduceator in itinere eam vi illata constuprasset, mulier gladio mariti, quem secum habebat, se ipsam transfixit. Quod quum Cretenses comperer, caduceatorem eo ipso loco, qui vulgo Impudentiae appellatur, lapidibus obruerunt. 
<urn:lofts:fhg.3.nicolaus_damascenus:21.a.1>  Ego vero cum Nicolao puto Odysseum (Ulyssem) dici a verbo ὀδυσσεύω, odi. Hoc enim nomine vocatus est propter ea quae evenerunt, uti ex Homericis rhapsodiis licet discere. 
<urn:lofts:fhg.3.nicolaus_damascenus:22.1>  Torrhebus urbs est Lydiae sic dicta a Torrhebo Atyis filio. Gentile Torrhebii, et feminino genere Torrhebis dicitur. In agro autem Torrhebiorum mons est Carius, in quo Carii fanum visitur. Carius vero filius fuit Jovis ac Torrhebiae, teste Nicolao Damasceno libro quarto, qui quum circa paludem quandam, quae ex matris nomine Torrebia dicta est, vagaretur, audiisse dicitur vocem Nympharum, quas Lydi Musas vocant, a quibus musicam edoctus, ipse Lydos canere postea docuit, atque cantilenae illae propterea solebant Torrhebia vocari. 
<urn:lofts:fhg.3.nicolaus_damascenus:23.1>  Lycosthene, urbs Lydiae; Xanthus De regus Lydorum libro primo; eandem Lycostheniam dicit Nicolaus. Civis Lycosthenensis, quemadmodum Berenicensis; apud Lydos tamen Lycosthenites appellatur, sicuti Dicaearchites. 
<urn:lofts:fhg.3.nicolaus_damascenus:24.1>  Moxus Lydus quum post multa egregiaque facinora etiam Melem tyrannide expulisset, Lydis auctor fuit, ut decimam omnium bonorum, prout ipse voverat, diis offerrent. Cujus dictis obtemperantes Lydi, pecorum numerum instituentes, decimam omnium sepositam diis consecrarunt. Posthaec quum gravis siceitas Lydiae incubuisset, Lydi oraculum consuluere.** Hic idem vir saepius exercitus ductasse dicitur, maximaque ejus tum ob fortitudinem tum ob justitiam fama apud Lydos erat. Porro his peractis, contra urbem Crabum denuo profectus, post diuturnam obsidionem oppidum cepit ac diruit, incolas vero, utpote deorum contemptores, vicino in lacu submersit. 
<urn:lofts:fhg.3.nicolaus_damascenus:25.1>  Nerabus, urbs Syriae, ut Nicolaus testatur libro quarte. Nomen gentile Nerabius, sicuti a Torrbebo formatur Torrhebius. 
<urn:lofts:fhg.3.nicolaus_damascenus:26.1>  Ascalon, urbs Syriae juxta Judaeam posita, condita est ab Ascalo, ut refert Xanthus De rebus Lydorum libro quarto. Fuit autem Ascalus Hymenaei filius, frater Tantali, qui quum ab Aciamo rege Lydorum dux constitutus esset, exercitum in Syriam duxit, ubi virginis cujusdam amore captus urbem condidit de suo nomine appellatam. Eadem Nicolaus quoque narrat Historiarum libro quarto. 
<urn:lofts:fhg.3.nicolaus_damascenus:27.1>  Salmonei filia, quum amore patris capta esset, prae anxietate animi adhuc virgo sibi mortem conscivit. Sed pater in honorem filiae sollenne quotannis festum celebrari instituit. 
<urn:lofts:fhg.3.nicolaus_damascenus:28.1>  Camblitas rex Lydiae tatae voracitatis fuisse perhibetur, ut suam quoque uxorem in sacrificio manderit. Cujus rei fama quum ubique divulgata esset, ipse a veneficis appetitum se credens, nudato gladio stans in confertissimo foro: «Juppiter, inquit, si quidem mea sponte id facinus suscepi, dem ipse sceleris mei poenas: sin veneficiis quorundam hominum in furorem versus, tum in maleficos, qui me malis artibus appetierunt, sceleris poena recidat.» His dictis, semet in conspectu omnium interfecit. Quem alii conviciis onerarunt, ut voracem alii, partim ut furiosum nec mentis compotem miserati sunt. Porro Iardanum hujus maleficii auctorem fuisse suspicabantur, ob inimicitias quas cum Camblita exercebat. 
<urn:lofts:fhg.3.nicolaus_damascenus:29.1> Ascania, urbs Troica. Nicolaus Historiarum libro quarto. «Scamander, Hectoris et Andromaches filius, ex Ida et Dascylio et Ascania, quam vocant ab conditore ejus Ascanio, Aeneae filio,**. 
<urn:lofts:fhg.3.nicolaus_damascenus:30.1>  Nicolaus Damascenus in quarto Historiarum libro sic scribit: «Abrahamus regnavit apud Damascum advena, utpote qui cum exercitu venerit e regione supra Babylonem sita, quae. Chaldaeorum dicitur. Nec multo post, hino quoque cum populo migrans sedes transtulit in regionem quae tum quidem Chananaea dicebatur, nunc Judaea, ibique« habitavit et ipse et qui ab eo sunt orti plurimi; quorum historiam alio loco persequar. Ceterum Abrabami nomeu etiamnum Damasci percelebre est, et vicus ostenditur quem vocant Abrahami sedem.» 
<urn:lofts:fhg.3.nicolaus_damascenus:31.1>  Adadi regis meminit etiam Nicolaus Historiarum libro quarto in bcae verba: «Multo post haec tempore indigenarum quidam nomine Adadus, praepollens factus, et Damascum et Syriae, praeter Phoenicen, cetera regno tenuit. Suscepto autem in Davidem Judaeae regem bello, quum multis praeliis docertasset, postremo ad Euphratem commisso, in quo victus est, praestantissimus regum esse quum robore tum fortitudine visus est.» Ad haec autem et de posteris ejus narrat quod post illius obitum alius ab alio regnum simul et nomen acceperunt. hisce verbis: «Eo mortuo, posteri ejus in decem aetates regnarunt, unoquoque a patre simul cum imperio hoc etiam nomen accipiente, ut Ptolemaei in Aegypto. Horum vero tertius, quum multum invaluisset, avi cladem bello instaurare volens, regionem, quae nunc Samaritis dicitur, populatus est.» In hoc autem a veritate non aberravit. Hic enim est Adadus qui, Achabo apud Israelitas regnante, Samariam invasit. 
<urn:lofts:fhg.3.nicolaus_damascenus:32.1>  Peloponnesus trifariam appellata est, ut scribit Nicolaus Damascenus libro quarto Historiarum his verbis: «Qua tempestate super ceteros potestate longe eminebant Pelopidae, totaque eis Peloponnesus parebat, ab iis qnoque illud nomen sortita, quum antea tribus diversis nominibus appellata jam fuisset. Api enim regnante (qui Phoronei flius fuit) Apia vocitata est. Pelasgo autem indigena res tenente Pelasgia est vocala. Argo deinde imperante, ex ejus nomine dicta Argos est. Postremo sub Pelope, qni Oenomaum vicerat, Peloponnesus cognominata in eo nomine acquievit.» 
<urn:lofts:fhg.3.nicolaus_damascenus:33.1>  Amythaonidae olim apud Graecos prae ceteris prudentia valuisse videnlur, quemadmodum Hesiodus quoque testatur his versibus: Juppiter Aeacidis robur donavit, opesque Atridis, mentem vobis, Amythaone nali. 
<urn:lofts:fhg.3.nicolaus_damascenus:34.1>  Aegisthus postquam Agamemnonem regem consilio Clytaeemnestrae uxoris interfecerat, Orestem quoque filium Agamemnonis occidere volebat. Hunc vero servavit Talthybius caedi surreptum, et in Phocidem ad Strophium portandum curavit. Unde decimo anno post reversus cum Pylade Strophii filio Aegisthum et matrem interfecit regnoque Mycenarum potitus est. Verum quum ab amicis Aegisthi vel, ut plurimi narrant, a Furiis, utpote caede pollutus, exagitaretur, dei jussu Athenas venit ibique in Areopago judicium subiens absolutus est. Atque hoc quartum fuit de caede judicium, quod Athenis in Areopago institutum est. 
<urn:lofts:fhg.3.nicolaus_damascenus:35.1>  Carnia, urbs Ioniae, ut Nicolaus refert ilbro quarto. 
<urn:lofts:fhg.3.nicolaus_damascenus:36.1>  Quum Heraclidae Amyclaecum agrum Plilonomo preditori, ut convenerat, extra sortem reservassent, isque prae pudore admissae proditionis nullibi compareret, Heraclidas instituta iterum divisione eum agrum sorte distribuerunt. Sed postmodum reverso Philonomo cum haud exigua manu, quos, pari et aequo honore et jure proposito, e Lemno adduxerat, Heraclidae ei Amyclaeum agrum concessere. Igitur Philonomus quum agros colonis divisisset, Amyclarum regnum obtinuit. 
<urn:lofts:fhg.3.nicolaus_damascenus:37.1>  Thornax mons Laconiae est, ut Nicolaus refert libro quarto. 
<urn:lofts:fhg.3.nicolaus_damascenus:38.1>  Temenus a filiis suis interfectus est ob causam hujusmodi. Quattuor ei filii erant, Cisus, Phalces, Cerynes et Agaeus; filia autem Hyrnetho, quam in matrimonium dederat Deiphonti, Antimachi, Thrasyanoris, Ctesippi, Herculis. Hanc igitur atque generum quum filiis suis anteferret, iisque ad omnia sociis et consiliariis uti soleret, graviter id ferentes juvenes invenerunt homines quosdam perditos, quos pretio adduxerunt, ut Temenum de medio tollerent. Itaque Temenum lavantem ad fluvium in regione deserta adorti sunt, vulnusque inflixere, sed strepitu territi vivum adhuc relinquentes aufugerunt. Ille vero in castra deportatus, auctores caedis ignorans exspiravit, postquam Hyrnethonem et Deiphontem regni successores designaverat et oracula dixerat, quae de bello comperta habebat. Post haec vero quum de caede inquirentibus lota res patefacta esset, propter insidias patri a Ciso ejusque sociis structas et propter Temeni morientis mandata illi pulsi sunt regno, quod Hyrnethoni et Deiphonti traditum est et ob haec et quod sciebant oraculum spem reditus faciens. Sed filii caedem a se commissam infitias ibant et de regno nequaquam quiescebant. Dehinc Deiphontes primum quidem missis clanculum legalis Troezenlos et Asinaeos et Hermionenses et reliquos qui illic habitabant Dryopes adduxit, ut ab Argivis deficerent, idque haud invitos, metuentes scilicet ne aliquando una cum illis sedibus suis a Doriensibus expellerentur. 
<urn:lofts:fhg.3.nicolaus_damascenus:39.1>  Cresphontes omnibus imperans Messeniis, quum regionem in quinque divisisset civitates, mox poenitebat eum ex aequo inter Dorienses et indigenarum optimates distribuisse regnum, in quod reliquus populus tributa conferebat. Igitur mutata sententia innovare reipubliae formam tentabat, speciosa ratione dictitans eadem tuae Lacedaemonii quoque dicebant, videlicet iniquum esse indigenas pari cum Dorlensibus frui jure. Verum accidit ut eo non apud Messenios modo invidiam sibi contraberet, sed apud ipsos etiam Dorienses, qui et tunc ejus exprobrabant violentiam, qua concessam semel juris aequalitatem non sustineret, et jam olim in eum offenderant, quod invitis ipsis pacta cum indigenis iniisset ac deinde jus aequale iis dedisset. Omnium vero maxime indigenoe status reipublicae commutationem suspectabant, qua potius duxerunt fore, si, Cresphonte interfecto, loco suo manerent immoli Consiliumque exsequentes, Cresphontem ex insidiis occiderunt. Mox vero etiam filios ejus e medio tollere volebant, quos avus maternus (Cypselus) una cum filia sua (Merope) tunc nterum gerente, sacra Jovi Actaeo facturus, Trapezuntem arcersiverat. Apud hunc filia peperit Aepytum tertium. Dolum igitur percussores ad Cypselum profecti excogitarunt, quo liberorum corporibus potiti occidere eos possent. Nuntiarunt patrem eos in Messeniam advocare, ut sacra votiva offerret. His deceptus Cypselus duos filiorum cum iis ablegavit, quos illi in itinere trucidarunt; tertium vero recens natum non tradidit, aiens eum in fasciis adhuc esse. Atque hic quidem apud avum maternum educatus est. Aepytus Cresphontis filius insidiis appetitus est ab iis qui domum ejus incenderunt. Sed salvus tunc evasit. Postea vero iterum insidiae paratae sunt tum ipsi tum prosapiae ejus; ac omnino continuae inter eos discordiae obtinebant, usquedum a Lacedaemoniis oppressi in servitutem redigerentur. 
<urn:lofts:fhg.3.nicolaus_damascenus:40.1>  Mesola, urbs Messeniorum, una ex quinque. Nicolaus libro quarto. 
<urn:lofts:fhg.3.nicolaus_damascenus:40.2>  Hyamia, urbs Messeniae, ex quinque una. 
<urn:lofts:fhg.3.nicolaus_damascenus:40.3>  Neris, urbs Messeniae. Nicolaus quarto. 
<urn:lofts:fhg.3.nicolaus_damascenus:41.1>  Phidon propter amicitiam Corintbiis seditione laborantibus auxilians, aggressione a factionis sociis facta, occubuit. Corinthum, a quo Corinthus urbs nomen habet, ab indigenis per insidias occisum ulciscens Sisyphus percussores punivit, et pro eo rex creatus est. 
<urn:lofts:fhg.3.nicolaus_damascenus:42.1>  Arcadia olim Pelasgia vocabatur, ut Nicolaus reftert libro quinto. 
<urn:lofts:fhg.3.nicolaus_damascenus:43.1>  Lycaon Pelasgi filius, Arcadum rex, patris praeceptis obtemperans, justitiam colebat; quumque subditos ab omni fiagitio avertere vellet, affirmavit Jovem peregrini hominis specie quotidie domum suam ventitare, ut recte aut secus facta inspiceret. Ac semel deum, ut aiebat, hospitio excepturus quum sacrificium appararet, ex filiis, quos quinquaginta ex variis susceptos mulieribus habebat, ii, qui sacrificio intererant, quum certo scire vellent an vere praesentem deum hospitio essent excepturi, pueri cujusdam membra carnibus victimae miscuere, rati , ita deprehensum iri, an revera deus adsit. Verum subito immissis coelitus procellis ac fulminibus, cunctos, qui puerum jugulaverant, interiisse aiunt. 
<urn:lofts:fhg.3.nicolaus_damascenus:44.1>  Botachidae locus est in Arcadia ita dictus a Botacho, ut scribit Ncolaus Damascenus libro quinto: «Iocriti Lycurgo nati filius Botachus, a quo Botacbidae locus in Tegeatica ditione nomen habet.» 
<urn:lofts:fhg.3.nicolaus_damascenus:44.2>  Parorea oppidum est Arcadiae, quod etiam Paroraea dicitur. Incolae ejus Parorenses dicuntur. Nicolaus vero eos Paroreatas dicit. 
<urn:lofts:fhg.3.nicolaus_damascenus:45.1>  Mesembria urbs est Thraciae a Melse sic nominata. Nicolaus quinto. Thraces enim urbem appellant βρίαν. Itaque ut Selymbria dicta est urbs a Selye condita, itemque Poltymbria a Poltye, sic a Melse Melsembria primum vocata est, post euphoniae causa Mesembria. 
<urn:lofts:fhg.3.nicolaus_damascenus:46.1>  Chrysopolis, navale antiquum, quod situm est ad ostium Ponti. Meminerunt ejus complures veterum auctores, inter eosque etiam Strabo, nec non Nicolaus Damascenus atque scriptis suis admirabilis ille Xenophon in Cyri expeditionis libro sexto (cap. 3, 15, et 6, 38). 
<urn:lofts:fhg.3.nicolaus_damascenus:47.1>  Siphnus insula est circa Cretam sic dicta a Siphno Sunii filio, sicut narrat Nicolaus libro quinto. Prius insula Merope appellabatur. 
<urn:lofts:fhg.3.nicolaus_damascenus:47.2>  Scyrus insula est, de qua Nicolaus libro quinto baec scribit: «Scyrum vero, inquit, olim quidem Pelasgi tenuere et Cares.» 
<urn:lofts:fhg.3.nicolaus_damascenus:47.3>  Amorgus insula una est e Cycladibus: urbes babet tres, Arcesinen, Minoam, Aegialen: prius Pancale et Psychia appellata. Eam Nicolaus Amoigen vocat, quam a Carcesio quodam Naxio colonis frequentatam vocatamque Carcesiam prodit. 
<urn:lofts:fhg.3.nicolaus_damascenus:48.1>  Agamede locus est juxta Pyrrbam oppidum Lesbiorum, cui ab Agamede Macariae (quae et Pyrrha dicta est) filia nomon inditum est. Est etiam fons Agamede dictus, ut scribit Nicolaus libro quinto.
<urn:lofts:fhg.3.nicolaus_damascenus:48.2>  Hyperdexion locus est in insula Lesbo, in quo Jupiter Hyperdexius et Minerva eodeni cognomine coluntur. Nicolaus plurali numero Hyperdexios vocat incolas loci. 
<urn:lofts:fhg.3.nicolaus_damascenus:49.1>  Adyattes Lydorum rex duos habuit filios, Cadyn et Ardyn, quibus regnum reliquit; et simul ambo regnabant mutuo se amore prosequentes et a multitudine dilecti. Uxor autem Cadyis Damonno, ab affini mariti, Spermo nomen erat, adulterata, cura illo necem marito parabat. Dedit itaque potum venenatum, quo tamen non necavit virum, sed nonnisi in morbum conjecit. Et a medico curatus Cadys mox commodior erat. Quare medicum tollere mulier moliens, venenum quidem ei dare ob artis scientiam inconsultius fore duxit, verum scrobem in domo effodit eique desuper occultatae lectum superimposuit aliosque lectulos collocavit deinceps. Et advocatum ad convivium decumbere jussit eo loco quo scrobis erat, in quam quum ille incidisset, aggesta desuper terra mulier rei vestigia delevit. Non multo post ubi Cadys quoque vita decesserat, ipsa cum adultero primum quidem fratrem illius Ardyn, multis Lydorum pecunia demulsis, regno expulit; deinde cum moecbo cohabitavit eumque regem declaravit. Ardys autem quum repentina fuga se cum uxore et filia subduxisset, tanta inopia premebatur, iit Cumis currus fabricando vitam sustentaret, deinde vero cauponem ageret. Feruntque eum Lydos, qui in cauponam ejus devertebant, humanitate ita sibi conciliasse, ut omnes eos dimitteret amicos. Ceterum Spermus moechus iis quae patraverat non contentus, Cersen quendam latronem Cumas misit, qui Ardyn interficeret. Is vero facinus ea suscepit condilione, ut Spermi filiam uxorem ac praeterea mille stateres dono acciperet. Ubi Cumas Cerses venerat, in cauponam Ardyis devertit. A quo quum pari atque reliqui comitate exciperetur, tum ceteris Cerses delectatur, tum filiae cauponis, quae ministrabat, amore corripitur. Tandem a patre petivit ut eam in matrimonium acciperet, si maximum in ipsum contulisset beneficium. Ardys etsi alias tale quid ob hominis vilitatem ipse nobilitate sua superbiens minime cessisset, tamen ob promissum illud daturum se professus est. Quibus compositis, totam rem aperiens Cerses domi se a Spermo adductum esse dixit, ut filiae ejus nuptias caede Ardyis mereretur; nunc vero paratum esse Spermi caput apportare et pro his Ardyis filiam uxorem ducere. Collaudante illo consilium, jussit eum comam tondere, qnam hucusque aluerat; ac capite ligneo ad Ardyis similitudinem confecto, comaque ei agglutinata, in Lydiam contendit. Postquam advenerat, Spermo de re mandata interroganti, «Omnia, respondit, sunt peracta.» Caput antea in cubiculo quodam deposuerat. Quod quum ostendere a Spermo juberetur, non convenire hoc dixit multis coram spectatoribus, verum ut in cubiculum digressus solus cum solo illud spectet hortatus est. Quibus Spermus obtemperans, monstrante illo caput humi jacens, pronus se inclinavit, ut agnosceret. Ibi Cerses gladio eum feriens prostravit, capiteque abscisso per fores se proripuit, ac urbe relicta ad Ardyn properavit. Lydi qui ad fores erant, aliquantisper quidem exitum Spermi exspectabant, sed quum multo jam tempore praeterlapso non exiret rex, ingrediuntur ac humi jacentem et capite privatum conspiciunt. Ceterum re cognita, quietem agebant casu regis laetati. Nam vir fuerat improbissimus, sub cujus regno praeter alias calamitates etiam siccitate terra laboraverat. Hoc igitur modo Spermus vitam finivit per duos annos regno potitus. Attamen in regiis annalibus non recensetur. Interea fugiens Cerses in cauponam aliquam venit, ubi devertens, quum prae gaudio rei peractae mero se ingurgitasset, omnia cauponi narravit, eique caput Spermi monstravit. Ille intelligens jam ad Ardyn regnum perventurum , Cersen multo vino inebriatum occidit, et caput ejus sicuti Spermi secum auferens Cumas ad Ardyn profectus est. Quem quum magnopere sollicitatum offenderet, maxima se bona afferre dixit. Tum ille, «Quid? ait, Spermum occidisse et Cersen non mihi generum fore? Nam haec mihi maxima sunt.» Respondit Thyessus (nam hoc cauponi nomen erat): «Ecce, haec ipsa ego tibi affero,» et simul ambo capita ostendit. Quibus ille gaudio exsultans cauponem jubet, quid vellet pro his sibi expeteret. Thyessus vero: «Neque filiam tuam neque aurum ex te peto, sed cauponam mihi a tributi pensione immunem esse, quando rex fueris, concedas.» Idque Ardys ei concessit. Et Thyessus postea dives factus cauponando, prope domum suam fornm cum fano Mercurii consecravit, quod Thyessi vocatur. Lydi anutem tem missis nuntiis inter eosque etiam Heraclidis nonnullis, Ardyn ad regnum arcessunt Et reversus Ardys regnavit post Alcimium omnium optime, Lydisque gratus erat admodum et justitiae amantissimus. Recensuit Ardys etiam exercitum Lydorum; in quo maximus orat equitum numerus, quorum triginta millia reperisse dicitur. Ardys jam senescens in deliciis habebat Dascylum Gygis filium, e genere Mermnadum; penes quem omnis fere Lydorum regni erat administratio. Quare metuens Adyattes, Ardyis filius, ne post obitum patris ille summa rerum potiretur, clandestino Dascylum interfecit. Uxor Daseyli, tune gravida, in Phrygiam, unde oriunda erat, percussores mariti metuens, aufugit. Haec ubi cognoverat Ardys, vehementer iratus Lydos ad concionem vocavit, in quam ipse lectica deportatus ( nam lecto tenebatur prae senio), auctores facinoris, nescius quinam essent, incusavit, Lydesque hortatus est ut in caedem Dascyli inquirerent; ac diris plurimis interfectores devovens postremo edixit licere unicuique invenienti eos occidere. Ardys igitur post regnum annornm septuaginta vita defunctus est. Sub Mele Lydorum rege fames Lydiam oppressit. Quare quum oracnlum incolae adiissent, numen iis significavit paenas esse pro caede Dascyli a regibus repetendas. Haec ex vatibus rex audiens et trium annorum auxilio caedem expiandam esse, fuga voluntaria Babylonem se contulit. Porro in Phrygiam misit ad Dascyli filium, cui et ipsi Dascyli nomen erat, quemque fugiens mater in utero gestaverat, jussitque eum Sardes profectum poenas caedis paternae ab ipsis exigere, prouti vatum effata praescriberent. Iile autem non obtemperavit, haud se vidisse patrem aiens; nam quo tempore interfectus esset, ipsum in utero adhuc fuisse; quare non esse cur istis nihil ad se pertinentibus se immisceret. Meles autem solum vertens adnministrationem regni commisit Sadyattae, Cadyis filio, qui a Tylone genus ducebat; is exulis res tutatus est, et post triennium Ba- bylone redeuntem excepit regnumque ei restituit fideliter. Regnante Myrso, Dascylus, Dascyli a Sadyatte necati filius, metuensne ipse quoque insidiis ab Heraclidis appeteretur, relicta Phrygia, ad Syros se contulit, qui ad Pontum supra Sinopen habitant; ibique sedem figens ex indigenis mulierem Syram duxit, quae Gygem filium ei peperit. Sadyattes, Lydorum rex postremus, hunc in modum est eversus. Erat quidam Sardibus Dascyli in Pontum digressi avunculus, Ardys nomine, Gygis filius. Hic, liberorum orbitatem aegre ferens, ad Sadyattem regem accessit ex eoque petivit, ut Dascylum ex Ponto advocare et in filii locum adoptare sibi liceret; ne deserta domus sibi evaderet, ipso prole carente, reliquis defunctis. Praeterea aequum esse cum Dascyliis in gratiam redire : nam avum quoque regis in Lydiam eos ex exilio revocasse dixit. Haec petens Ardys quum a rege obtinuisset, Dascylum misso nuntio in Lydiam arcessivit. Ille vero in locis quos inhabitabat sibi placens, non obsecundavit, filium tamen Gygem misit annos natum circa duodeviginti. Hunc igitur venientem Ardys excepit et pro filio adoptavit. Erat Gyges pulchritudine corporis et proceritate insignis, in bellicis strenuus, et inter aequales longe omnibus rebus praestantissimus equorum armorumque usu se exercebat. Venit etiam ad regem de eo sermo, quam ille rebus gerendis atque forma excelleret, sive quod sincere qui id retulit laudaret, sive invidia ductus, ut malum aliquod ei conflaret. Ceterum his rex delectatus Gygem advocavit, et conspicatus formam ejus admirabatur corporisque custodibus accensuit. At paullo post ipse etiam rex fortitudinem juvenis suspectans, ex aperto quidem perdere eum nolebat, quum causa non suppeteret, verum alio modo necem ei parabat magnos difficilesque labores imponens et contra apros aliasque belluas eum emittens. Sed haec omnia Gyges robore suo confecit; et deinde ob ea ipsa Sadyattes, mutata sententia, dilexit eum, strenuitatem admirans, et prioris suspicionis oblitus multam et terram dedit. Tum igitur praeclara fortuna Gyges utebatur. Quum vero adamaret eum rex et reliquis longe antepone et, multi prae invidia graviter id ferentes regein reprehendebant. Inter quos etiam Lixus erat e gente Tylonia. Is Sadyattae exprobrabat, quod Gygem, qui majorum esset inimicus, amore complecteretur et baud dubie summae rerum praefecturus esset, Verum ad haec non attendebat rex, prae invidia dici existimans. Lixusautem quum eadem saepius repetens nihil proficeret, simulato furore per Sardes urbem discurrens vociferabatur necem regi a Gyge Dascyli filio intenfari.—Post haec Sadyattes uxorem ducere volebat Tudonem, Arnossi filiam Mysorum regis, qui Ardynium urbem in Thebes campo condiderat. Itaque ubi tempus aderat arcessendi mulierem, rex currum jungens eique Gygem imponens misit ad privignum, ut sponsam adduceret. Interea illis prodigium apparuisse fertur hujusmodi: aquilas duas maximas, quo tempore Gyges profecturus erat, supra cubiculum puellae consedisse aiunt, indeque vates nuntiasse puellam duorum regum prima nocte fore uxorem. Nec multo post advenit Gyges, et tradente patre puellam abducit. Dum vero curru vehitur, amore ejus inflammatur, nec sui compos tentabat eam et amplecti studebat. Illa vero vehementer aversata exasperabatur multaque diraque minabatur. Et ad regem veniens omnia dixit qnae Gyges fecisset et quomodo consuescere secum voluisset. Quibus iratus ille postridie se Gygem interfecturum juravit. Haec audivit ancilla in cubiculo tunc praesens, quae Gygem deperiens omnia ei statim nuntiavit. Itaque multa adhuc nocte ad amicos discurrens, sermonem cum iis communicat, rogatque ut sibi legem interfecturo auxilientur. In memoriam etiam diras iis revocat quibus Ardys Dascyli percussores devovisset. Igitur ex re praesente censens Sadyattem interficere potius quam ipsum ab eo interfici, qnum amicorum fidelissimos sibi adjunxisset, gladio armatus in regiam irruit, et in cubiculum, cujus fores ancilla aperuit, ingressus, dormientem interficit Sadyattem, qui tribus tunc annis regno potitus erat. Inde a diluculo amicos et inimicos multa cum tranquillitate arcessivit , quasi rege vocante, atque eos, quos adversarios sibi fore putabat, occidit, alios donorum largitione auxiliarios sibi conciliavit. Quorum postquam magnum numerum congregaverat, regnum sibi vindicaturus festinanter armis se instruit et in forum progressus Lydos in concionem convocat. Qui primum quidem facinus istud indignantes tumultuabantur et in Gygem irruituri erant. Illo vero demulcente et loquendi veniam petente, ut quae ignorarent ipsos edoceret, mox cessit tumultus, aliis disertius aliquid audire cupientibus, aliis etiam milites timentibus, factumque est silentium.—Deinde Delphos miserunt sciscitantes num Gygem sibi regem crearent. Jussit deus, addens simul hoc: ultionem Heraclidis venturam quinta generatione ab Mermnadis. Dehinc Gyges Dascyli filius Lydis imperavit, et Mysam mulierem, quam antea Sadyattes sibi junxerat, uxorem ducit, nihil memor eorum, quae contra ipsum illa Sadyattae dixerat. Lixo autem denuntiavit, ne in conspectum sibi veniret, juravitque se eum defossurum esse quo loco primum viderit. Ille igitur a regia prohibitus aliis semper viis incedebat, ut regis occursum devitaret. Gyges vero eum comprehendere quidem, neque tamen contra edictum, cupiebat. Quare ex amicis quidam suggessit, ut, si salvo pacto eum prehendere vellet, in eas vias se converteret, quas ille percurrere soleret, ipse bene notas haberet. Jussit itaque Gyges hominem istum ducem agere, ipse autem per monstratas vias curru vehebatur. Et forte fortuna Lixus in viae flexu obviam fit, ubi propter angustias quum devertendo subducere se oculis regis non posset, currum subit ibique se abscondit. Quod animadvertens Gyges protrahi eum jubet. Et quum fecissent hoc ministri, et ante currum hominem collocassent, «Ibi, Gyges inquit, ego te, o Lixe, defodere debeo. Sic enim inter nos convenit.» Ille vero nihil subblandiens: «Te potius, ait, hoc pati par est, qui me adspectum tuum vitantem persequens vias regem haud decentes ingressus es.» Tum amici Gygi diu cogitabundo suadebant, ut Lixum supplicio liberaret; et quum rex jurasse se diceret se defossurum eum quo loco primum conspexisset, responderunt: «Quando vita defunctus erit, tum hocce loco eum defodias, et salva erit fides jurisjurandi.» Quibus ille persuasus Lixum dimisit. Postea ad convivium vocavit, humique decumbere jubens ossa cibosque viles apponebat, et acetum bibendum ei infundebat. Ac forte coenantem interrogavit, quo modo coenare sibi videretur. Ad quod ille: «Uti par est apud virum inimicum» respondit. Risit de eo dicto Gyges vehementer, et jam clementior de cibis sibi appositis Lixo largiebatur. Progrediente deinde tempore in gratiam rediens in amicis eum habebat, pristinae inimicitiae prorsus oblitus. 
<urn:lofts:fhg.3.nicolaus_damascenus:50.1>  Athenis Demophon regnavit, sub quo Orestes matricida Athenas venit; post Demophontem vero Oxyntes, post hunc Thymoetes, qui quum regnum post patris obitum ad (Aphidam) fratrem, Oxyntae filium legitimum, pertinere sciret, hunc per insidias occidit, atque sic imperio potitus est. 
<urn:lofts:fhg.3.nicolaus_damascenus:51.1>  Hippomenes Atheniensium princeps magistratu pulsus est ob hanc causam. Erat ei filia virgo, quam civis nescio quis vitiavisset; iratus Hippomenes religatam cum equo in angusta colla conclusit, neutri alimentum subministrans. Proinde urgente fame equus, in puellam impetu facto, eam consumpsit, neque secius ipse postmodum fame periit. Deinde quum domus solo aequata fuisset, locus Equi ac Puellae ex re appellatus est. 
<urn:lofts:fhg.3.nicolaus_damascenus:52.1>  Cyrenaeis Batti II filii, Arcesilaus ejusque fratres, dis sidentes inter se, pugnam excitarunt, Afris ab altera factione contra eos immissis. Ac clade afficiuntur Cyrenaei, quorum septem millia in eo bello interfecti sunt. Quo casu afflictus Arcesilaus potum venenatum hausit. Et quum prompta mors non afferretur, Learchus frater eum strangulavit. Learchum vero uxor Arcesilai Eryxo necavit. Regnum deinde suscepit filius Arcesilai, Battus III, qui pede claudus erat. 
<urn:lofts:fhg.3.nicolaus_damascenus:53.1>  lones contra Orchomenios bellum gerentes, in vicos eorum incursione facta, multas mulieres captivas abduxerunt, quibus pro pellicibus utentes genuerunt liberos. Spuriorum haec juventus sat numerosa quum adolevisset, metuentes sibi genuini e regione eam expulerunt. Illi in Thoricum Atticae pagum digressi, creatis sibi ducibus, um cum Ionibus in Asiam navigarunt. Admixti iis erant multi Peloponnesii. Appellentes ad Hermum fluvium insulam quandam haud procul a continente sitam occuparunt, ac propulsata barbarorum, qui hostili impetu ipsos aggrediebantur, multitudine, in collem quendam continentis transgressi, spatium intermedium aggere jungere constituebant. lbi quum murum ducere impedirentur a Menne Cumaeormm tyranno, cujus in potestate haec regio erat, Uatias, frater ejus, amicitiae faedus et connubiorum jus iis proposuit, ea conditione ut Mennis imperima illorum opera everteret atque agrum iis daret sufficientem. Illi igitur cum Uatiae sociis pacta interunt et Cumaeorum quot poterant in suas partes adducentes contra Mennem egressi sunt. Mox quum etiam populus se Uatiae adjungeret, proelio victor fratrem Cumaeis tradidit,qui lapidibus e manu jactis eum obruerunt atque Uatiam sibi regem crearunt. Hic vero statim curavit ut rata essent quae de Orchomeniorum libertate cum Phocaeensibus pepigerat. Obtemperarunt Phocaeenses iisque terrae partem dederunt. 
<urn:lofts:fhg.3.nicolaus_damascenus:54.1>  Leodamas Milesiis imperavit, et quum justus esset et gratus civibus, summopere honorabatur. Tandem vero caedem ei per insidias parans Amphitres Apollinis festo hecatombam deo ducentem Leodamantem in pompa interfecit, et cum factionis suae sociis urbem occupavit roboreque Milesiis superior tyrannide potitus est. Filii vero et amici Leodamantis noctu abscesserunt Assesum, ubi urbis praefectus, quem Leodamas olim constituerat, prompto animo eos excepit. Non multo post Amphitres cum exercitu contra eos egressus obsidione urbem cinxit. Oppidani per aliquantum temporis multas perdurantes aerumnas resistebant, deinde vero miserunt qui de exitu belli oraculum consulerent. Respondit deus venturos ipsi sex Phrygia auxiliatores, qui ultionem de caede Leodamantis sumpturi, ipsosque et Milesios malis liberaturi essent. Interim quum duceretur obsidio, juvenes duo, Tottes et Onnes, ex Phrygia venerunt cum sacris Cabirorum in cista absconditis, quam ambo, alter hinc alter illinc, apprehensam ferentes, dum nox adhuc erat, ad murum accesserunt, petieruntque ut in urbem immitterentur. Quos quum custodes duris verbis increpantes interrogarent quinam essent, responderunt dei jussu se ex Phrygia sacra afferre, quae Assesiis Milesiisque forent saluti. Tum illi in animum revocantes oraculum, juvenes in urbem recipiunt. Orto diluculo in concionem congressi Leodamantis filii ceterique omnes ex juvenibus quaerunt quinam essent et cujus rei causa venissent. Illi deum dixerunt jussisse ipsos Assesum proficisci, ut caedem ulciscerentur Leodamantis (quicunque demum sit Leodamas, id enim se ignorare), simulque ut malis Milesios et Assesios liberarent. Ceterum ut perfici hoc posset, necessarium esse ut rite ex more ipsorum sacra facerent. Quibus auditis populus universus gaudio exsultabat; nam congruere haec cum verbis oraculi apparebat; ac polliciti sunt sacra Cabirorum se in urbe consecraturos et religiose culturos, si ista fierent. Deinde peracto sacrificio Phryges eos jusserunt cum universo exercitu in hostem egredi, dum sacra ante phalangem praeferrentur. Idque fecerunt. Contra exeunte Amphitrete, quum jam in propinquo erant copiae, divinitus incusso correpti terrore in fugam se dederunt. Illi vero tergis eorum insistentes alios trucidarunt, alios longius persecuti sunt. Amphitretem filii Leodamantis occiderunt. Atque sic bellum Milesiis compositum et tyrannis sublata est. Post haae Epimenes summus reipublicae gubernator populi suffragiis creatus est, data occidendi potestate quoscunque vellet. Is ex filiis quidem Amphitretis ne uno quidem potiri potuit; nam metuentes sibi fuga illico se subduxerant; verum bona eorum publicavit, et praeconis voce praemium promisit, si quis eos interfecerit. Caedis participes tres occidit; reliquos in exilium egit. Hi igitur solum mutarunt. Atque sic Nelidarum imperium eversum est. 
<urn:lofts:fhg.3.nicolaus_damascenus:56.1>  (Atalante) Acasti uxor Pelei amore correpta, quum Peleum de stupro sollicitasset, nec persuadere ei potuisset, verita ne rem Peleus ad maritum deferret, praeoccupare ilium statuit. Itaque Peleum apud virum calumniatur, quasi stu- prum sibi offerre voluisset: qui, uxoris calumniis persuasus, insidias Peleo comparat. Sed Peleus, re intellecta, bellum Acasto infert, adscitis in auxilium suum Tyndaridis atque Iasone, qui Acasto infensus, Peleo autem ob expeditionis Argonauticae societatem erat conjunctissimus. Horum auxilio Peleus expugnata Iolco Acasti conjugem necavit. 
<urn:lofts:fhg.3.nicolaus_damascenus:57.1>  Lycurgo ejusmodi vitae exitus contigit. Quum Apollinem de quibusdam residuis legibus consultum ire vellet, Lacedaemonios jurejurando adegit, nullam ex constitutis legibus abrogaturos, antequam ipse rediisset. Quo juramento ab omnibus praestito, Delphos profectus responsum ab Apolline retulit, fortunatam Spartam fore, quamdiu leges illius servaret. Hoc Lycurgus responso accepto nunquam posthac in patriam reverti constituit, ut ad perpetuam legum observantiam jurejurando obstrictos retineret cives. Igitur Crisam digressus mortem sibi conscivit. Cujus rei fama Lacedaemonem allata, Spartani virtutis causa, quam et in anteacta omni vita ac tum moriens prae se tulerat, templum ei aramque posuerunt, ubi quotannis perinde ac heroi sacrificant. Quippe citra controversiam virtutis in omnibus rebus gestis conspicua; atque imperii unus hic auctor Spartanis fuit, quum antea nulla re ceteris praestarent: idque non eo solum, quod leges optimas iis constituit, sed etiam quod, illis ut uterentur, eos impulit hujusmodi ratione. Catulos duos eadem matre natos seorsim ac diverso quemque modo instituit; alterum in aedibus, obsoniis atque hujuscemodi catillamentis alens; alterum venationibus assuefaciens, atque in montibus sub dio cubare cogens. Postquam uterque consentaneam cducationi suae indolem est sortitus, tum Lycurgus Spartanis, forte de bello adversus finitimos in concione consultantibus atque magnopere anxiis, ambos catulos in medium adduxit cum capreis ac jusculis et obsoniis apparatis, ac mox, «Enimvero, inquit, Spartani, animum ac fortunam uniuscujusque ex institutis, quibus usus sit, pendere, vel ex his catulis intelligi potest, qui quum sint eadem matre geniti, quia tamen diversa ratione instituti sunt, idcirco dissimiles ingenio exstiterunt. Hic enim venationi, ille catillamentis innutritus, si copiam feceris, nihil uterque aliud, quam quod didicit, factitaturus est.» Simul famulo, qui canes loro retinebat, imperat, utrumque ut dimittat. Ac domesticus quidem recta ad obsonium ferri, venator vero capream porsequi coerit, eamque comprehensam protinus laniavit. Tum Lycurgus, «Idem , inquit, Spartani, de vobis ac de ceteris porro omnibus existimate: cujusmodi enim institutis ac legibus utimini, ejusmodi ut ingenio ad laborem ac delicias exsistatis necesse est. Quippe hominibus id a deo datum est, ut quidvis sibi comparare discendo possint. Porro laborem comitari solet libertas atque imperium in ceteros: delicias vero servitus malaeque artes et contemptus sequuntur.» His sermonibus Lycurgus impulit Spartanos, ut, abjectis prioribus institutis, melioribus legibus adsuescerent. Qui Lycurgi consilium secuti non finitimos modo, sed omnes omnino Graecos virtute longe superaverunt, atque ab susceptis legibus continue per quingentos annos principatum Graeciae tenuerunt, ac brevi admodum temporis spatio maximam potentiam adepti sunt. 
<urn:lofts:fhg.3.nicolaus_damascenus:58.1>  Cypselus, ipse quoque Bacchiada genere materno, primus fuit tyrannus qui interfecto Bacchiadarum postremo, Hippoclide, in locum ejus succedens regno potitus est hunc in modum. Oraculo Bacchiadis responsum erat, fore ut a Cypselo Aetionis filio regno exuerentur. Igitur quum natus Cypselus in fasciis adhuc esset, submiserunt scutatorum nonnullos, qui eum interficerent. His ad domum ejus profectis caedemque jam patraturis, manus porrigens infans arridebat. Unde miseratio eos incessit, nec jam occidere infantem, sed re quae esset patri indicata, abscedere statuerunt. Ex decreto igitur hi rem indicarunt; Aetion autem in Olympiam clam expositum puerum ut dei supplicem educabat. Post haec ad fiduciam erectus Cleonas filium abduxit, puerum adhuc, forma et virtute inter multos insignem. Aliquanto post Cypselus, Corinthum redire volens, Delphis oraculum consuluit, et quum conveniens accepisresponsum, nulla mora interposita venit Corinthum; ubi mox inter cives quam maxime honorabatur, quum strenuus et moderatus esset, populique commodis consulere videretur in tanta reliquorum Bacchiadarum superbia et violentia. Ac magis adhuc civium amorem eo sibi concilia vit, quod Polemarchi munere ita fungebatur, ut qui unquam hunc magistratum gessissent, cunctos longe superaret. Etenim tum cetera optime egit tum vero hocce. Lex apud Corinthios obtinebat, ex qua judicio condemnati ad polemarchum adducebantur, a quo includebantur usque dum irrogatam solvissent mulctam, cujus pars aliqua ad ipsum redibat polemarchum. Ille vero nunquam nec inclusit civem aliquem neque vinxit, sed alios dimisit praedes accipiens, pro aliis etiam ipse spondebat; omnibus autem suam mulctae partem remittebat. Unde maximo apud multitudinem favore pollebat. Ac videns Corinthios infestis esse in Bacchiadas animis, et duce destitutos cujus opera evertere regnum eorum possent, ipse sese obtulit, atque gratiam populi captabat, oraculum exponens, quo nuntiatum erat in fatis esse ab ipso Bacchiadarum imperium dissolvi; et quomodo illi propterea et olim recens natum occidere voluissent, et nunc sibi insidias pararent; at fati decreta non posse everti. Quos Corinthii sermones lubenter admittebant, Bacchiadas exosi, erga Cypselum benevoli, ex ejusque virtute spem firmam habentes prosperi successus. Tandem coacto sodalitio, Patroclidem (Hippoclidem?), qui tunc regnabat legum violator virque molestus, interfecit; in cujus locum ipse statim rex a populo creatus est. Tum exules revocavit, honore a Bacchiadis imminutos in integrum restituit, eoque effecit ut ad quodvis iis uti posset. Adversantes in colonias deducendas ablegavit, quo facilius imperaret reliquis. Misit vero ad leucadem et Anactorium condendas iisque Pyladem et Echiadem, filios spurios, praefecit. Bacchiadas in exilium ejecit ac bona eorum publicavit. Illi in Corcyram se receperunt. Cypselus vero Corinthiis imperavit clementer, nulloque se muniens satellitio, minime Corinthiis invisus erat. Denique post regnum annorum triginta diem obiit, quattuor relictis filiis, ex quibus legitimus Periander, reliqui spurii erant. 
<urn:lofts:fhg.3.nicolaus_damascenus:59.1>  Periander Cypseli Corinthiorum regis filius aetatis privilegio acceptum a patre regnum crudelitate ac violentia in tyrannidem vertit, quippe trecentos circa se satellites habebat. Civibusque interdixerat, ne mancipia coemerent, neve in otio agerent, novitate operum quotidie eos vexabat. Quodsi quem forte sedentem in foro reperisset, statim muletabat, metuens ne qua adversus se conspiratio iniretur. Aliud quoque nefarium facinus patrasse dicitur, amoris scilicet impotentia cum uxore jam mortua rem habuisse. Porro bellicosus erat inprimis, crebrasque expeditiones suscipiebat, ac triremibus aedificatis utrumque tenebat mare. Sunt qui hunc unum e septem sapientibus fuisse opinentur, falso tamen. 
<urn:lofts:fhg.3.nicolaus_damascenus:60.1>  Periandro Corinthiorum tyranno, quum jam senex esset, omnes filii perierunt, Euagoras Potidaeam coloniam deducens, Lycophron tyrannidem apud perioecos constituturus, Gorgus ex curru quem regebat decidens, frangensque cervicem, Nicolaus denique, qui omnium moderatissimus esse videbatur, a Corcyraeis dolo necatus hunc in modum. Periander quum post obitum suum penes filios regnum manere vellet, reputans ipsum hostiliter Corinthios aggressuros, Nicolaum vero regem ob moderationem facile toleraturos esse, ipse in Corcyram abire et Nicolao Corinthum tradere decrevit. Quod Periandri consilium perspicientes Corcyraei nonnulli, qui patriam in libertatem vindicaturi adventum tyranni formidabant, concursu facto, Nicolaum apud ipsos commorantem necarunt. Tum collecto exercitu, Periander in Corcyram irrupit, et capta urbe viros quinquaginta caedis auctores obtruncavit, eorumque filios, permultos numero, ad Alyatten Lydorum regem misit, in cujus usus castrarentur. Hi vero in Samum appellentes Junonis supplices facti, et a Samiis, qui totam rem compererant, servati sunt. Periander, postquam Corcyram Psammeticho Gorgi fratris filio tradiderat, Corinthum est reversus. Successorum regni Periander reliquit Cypselum Gorgi fratris filium, qui ex Corcyra Corinthum profectus tyrannidem per breve tempus obtinuit, donec Corinthiorum nonnulli in factionem cocuntes eum necarunt urhemque liberarunt. Populus vero domus tyrannorum solo aequavit, bona eorum publicavit, Cypselum insepultum extra fines projecit, et majorum ejus ossa e sepulcris effossa dissipavit. Ac ipse confestim rempublicam sibi constit nit hunc in modum: unam ociadem praesidum fecit, ex reliquis senatum elegit virorum (quadraginta) novem. Quoere in Exc. De rebus politicis. 
<urn:lofts:fhg.3.nicolaus_damascenus:61.1>  Myron Sicyoniorum tyrannus, ab Orthagora genus ducens, tum in reliquis tum circa mulieres flagitiosus erat, quas non clanculum modo sed palam etiam stuprans dehonestavit. Postremo etiam Isodemi fratris uxorem adulteravit. Quod ille sentiens primum quidem quietem agebat, advenienti autem e Libya fratri alteri rem narravit ingenti affectus moerore. Et ipse quidem, uti ferunt, simplex indole et innocuus, contra Ciisthenes vir vafer erat. Quaerenti quondam quid faciendum sit, Clisthenes dixit se certe ne per unum quidem diem tantam passurum contumeliam, sed sua ipsius manu ab auctore ejus poenas fuisse repetiturum. Quibus verbis Isodemum in Myronem excitavit insidiose, tyrannide se potiturum sperans, si Myrone interfecto Isodemus fratris caede pollutus sacra agere non posset. Idque mox manifestum fecit. Nam quum Isoldemus Myronem, qui septem tunc annos regnaverat, in adulterio cum uxore deprehensum occidisset, eamque rem multo cum gemitu Clistheni narraret, ille utriusque vicem se dolere ait, interfecti, quod a fratre haec passus esset, alterius, quod post fratricidium sacra offerre amplius non posset, sed alius pro eo hoc facere deberet. Isodemus igitur ne propterea regno excideret, vera fratrem dixisse persuasus, post anni spatium socium sibi assumpsit. Atque sic ille quod molitus erat, ob fratris stultitiam assecutus est; et ambo Sicyone regnarunt. Ceterum multo magis ad Clisthenem, utpote tremendum strenuumque, homines attendebant, ad eumque Isodemi amici transibant. Postremo etiam regno Isodemum spoliavit tale quid machinatus. Erat quldam Charidemus, e civibus unus, Isodemi familiaris. Is quum videret Clisthenem virum operosiorem esse, accedens ad eum de amicitia verba fecit. Multa illo pollicente, Clisthenes jussit eum ad fidem promissis conciliandam Isodemum hortari, ut propter caedem per anni tempus exularet, quo scilicet purgato deinceps sacra facere, filiisque in regno ipsi succedere liceret. Si minus, ipsum piaculo obnoxium tyrannidem haud facile sustinere, neque filiis facile regnum relinquere posse. Haec proponentem Charidemus approbavit, et Isodemo suadebat ut per annum alio se conferret. Ille, utpote ab omni malitia alienus, benevolentiae esse consilium ratus, tradita Clistheni tyrannide Corinthum abiit. At vix profectum statim Clisthenes calumniari coepit, quippe qui cum Cypselidis insidias sibi strueret, ut solus regnaret. Eoque praetextu exercitum instruens redeuntem arcebat solusque tyrannidem exercebat praedecessorum longe violentissimus et crudelissimus. Idem auxilia multis, quo socios sibi adjungeret, misit. Tandem post regnum annorum triginta et unius vita defunctus est. 
<urn:lofts:fhg.3.nicolaus_damascenus:62.1>  Magnes erat quidam Smyrnaeus vir, et formae decore et poesi ac musica conspicuus. Idem eleganti ornatu formam corporis augebat: quippe purpurea amictus veste, et coma, quam promissam alebat, aureo strophiolo in altum collecta urbes circuibat, carmina sua publice recitans. Hujus amore, quum alii multi, tum Gyges maxime ardebat, habebatque eum in deliciis. Sed et omnes, ubicumque erat, muiieres, ac praecipue Magnetum feminas in amorem sui rapiebat magnes, earumque concubitu utebatur. At mulierum propinqui, quum hujusmodi infamiam aegre ferrent, praetendentes, quod Magnes, qui in suis carminlbus Lydorum fortitudinem in equestri adversus Amazonas praelio cecinisset, nullam Magnetum mentionem fecerat, impetu facto vestem ejus disciderunt, comam raserunt, omnique acerbitate cum commulcarunt. Quam ob rem indignatus Gyges in agrum Magnesiorum frequenter irrupit, tandemque urbem cepit. Reversus autem Sardes, ludos edidit magnifico aparatu. 
<urn:lofts:fhg.3.nicolaus_damascenus:63.1>  Sadyattes Alyattis filius, Lydorum rex, erat ille quidem in bello fortissimus, sed alioquin intemperans. Namque sororem suam, nuptam Mileto, viro clarissimo, per speciem sacrificii accitam constuprasse per vim dicitur, eamque deinceps uxoris loco habuisse. Erat autem Miletus Melanis nepos ejus, qui Gygis gener fuerat. Qui quum eam injuriam ferre non possei, fugit Dascylium; unde postea a Sadyatte expulsus, Proconnesum se recepit. At Sadyattes paullo post alias duas, et quidem sorores ambas matrimonio cibi sociavit, quarum ex altera Attalem, ex altera Adramyn nothos suscepit; ex sorore autem sua filium legitimum sustulit Alyattem. 
<urn:lofts:fhg.3.nicolaus_damascenus:64.1>  Alyattes Sadyattis filius, Lydorum rex, in adolescentis quidem petulans fuit ac libidinosus; sed in viritem aetatem progressus summa cum modestia et aequitate vixit. Idem Smyrnaeis bellum intulit, tandemque oppidum expugnavit. 
<urn:lofts:fhg.3.nicolaus_damascenus:65.1>  Quum Alyattes, Croesi Lydorum regis pater, bellum Caribus inferre vellet, praefectis suis, inter quos et Croeso, natu maximo, qui Adramyttio ac Thebes campo praefectus erat, mandavit, ut singuli praestituta die copias adducerent Sardes. At Croesus praefectis suis, tuter quos et Croeso, natu maximo, qui Adramyttio ac Thebes campo praefectus erat, mandavit, ut singuli praestituta die copias adducerent Sardes. At Croesus prae intemperantia segnis admodum et alioqui sinistra apud patrem fama erat. Sed quum eo in tempore liberare se infamia ac suspicione vellet, ceterum careret pecunia qua conducere milites posset (mercenario enim milite utebantur), Sadyattem mercatorem foenerandi gratia adiit, virum totius Lydiae opulentissimum. Qui primum quidem Croesum pro foribus opperiri, donec lavisset, jussit; deinde postulanti responsum dedit: Alyatti plures liberos esse, quibus omnibus si mutuam pecnniam dare opus sit, haudquaquam se suffecturum. Ita Croesus repulsam passus, Ephesum ad conquirendam pecuniam abscessit. Et tum quidem Dianae vonisse dicitur, si quando regnum adeptus esset, cuncla se mercatoris hona ei consecraturum. Ceterum Pamphaes quidem erat Ephiesi Theocharidae filius, viri apud Iones ditissimi, qui quum Croesi amicus esset, ejusque studium ac necessitatem intelligeret, omni ope a patre contendit, sibi ut mille aureos dare vellet. Quos quum impetrasset, statim Croeso tradidit. In cujus beneficii gratiam postmodum Croesus regnum consecutus, magnopere eum auxit atque ornavit, et in arcem introducto plenum auro plaustrum ei largitus est. Mercatoris autem illius bona Dianae sacravit, prout voverat, ipso etiam aedium solo divendito, ne quid reliquum superesset. Interim Croesus, acceptis mille aureis, copias conduxit, ac praefinita die primus ad patrem perduxit, cumque eo in Cariam est profectus. Cujus facinoris causa exinde calumniatoribus suis superior fuit. 
<urn:lofts:fhg.3.nicolaus_damascenus:66.1>  De Cryro Persarumrege et de Medorum imperio ad Persas translato. In Asia Medorum rege (Astibara) defuncto, in regnum successit filius Astyages, qui post Arbacem omnium fortissimus fulsse traditur. Eo regnante magna ista accidit rerum conversio, qua a Medis ad Persas imperium devenit ob causam hujusmodi Lex apud Medos obtinet, ex qua pauper qui victus causa ad virum divitem accedit eique se tradit, ut nutriatur et amiciatur, eodem quo servus loco habetur. Quodsi dominus haec non praestat, licet illi ad alium se conferre. Ea igitur conditione puer quidam, Cyrus nomine, genere Mardus, ad ministrum regium accedit, qui mundantibus palatium erat praefectus. Cyrus filius erat Tosatradaiae (Atradatoe), qui ob paupertatem latrocinium exercebat. Uxor ejus Argoste, mater Cyri, capras pascendo vitam sustentabat. Cyrus itaque quum ad victum quaerendum viro isti se elocasset, regiam mundabat, multamque ostendebat diligentiam. Splendidiorem igitur vestem ei praefectus dat, et ab iis qui extera palatii curabant, ad eos qui intus apud regem mundabant, introducitur, horumque praefecto subjungitur. Is vero severus erat ac saepenumero Cyrum flagellabat. Quare hoc relicto Cyrus ad lampadarium transiit, qui amore eum prosequitur et ad regem propius adducit, iis qui lucernas praeferunt accensens. Et quum inter hos quoque probaretur, deinde transiit ad Artembarem, qui pincernis erat praefectus atque ipse regi phialam ad bibendum porrigebat. Is libenter Cyrum admittit et sociis mensae regiae infundere jubet. Nec multo post quum Astyages scite et dextre ministrantem phialamque decore admodum porrigentem videret, quaerit ex Artembare rex, unde esset juvenis ille, qui tam egregie pincernae munere fungeretur. Cui ille, «O domine, respondit, servus tuus est, Persa genere, Mardis oriundus, qui victus causa se mihi dedidit.» Ceterum artembares jam senex erat, et quondam, quum febri laboraret, e rege petivit, ut domum se dimitterret donec recuper asset valetudinem. «Interlm, inquit, pincernam pro me aget juvenis hic (Cyrum dicebat), quem tu collaudas, quemque ego, qui eunuchus sim, pro filio adoptabo, si tibi, domino meo, id gratum fuerit.» Comprobavit hoc Astyages. Ille vero abscessit multa Cyro demandans comiter et benevole, quasi filio suo. Igitur lateri regis adstans Cyrus phialam porrigebat et vinum infundebat diu noctuque, ac multam modestiam ostendebat et virtutem. Artembares autem e morbo moritur, postquam Cyrum testamento filium sibi instituerat. Quare Astyages ei, utpote filio, facultatem Artembarae universam tradidit aliaque dona plurima addidit. Jam celeber Cyrus erat et nomen ejus ubique divulgabatur. Erat Astyagae filia valde nobilis et formosa, quam Spitamae Medo despondet, dote addita Media universa. Tum Cyrus Atradatem patrem et Argosten matrem e Mardis arcessit. Venerunt illi fortuna filii gaudentes. Atque somnium ei mater exposuit, quomodo gravida sibi visa sit, in fano dormiens quo tempore capras apud Mardos pasceret.— «Visa mihi sum, inquit, quum in utero te, Cyre, gestabam, tantam emittere urinae copiam, ut magni amnis fluentis aequiparanda esset, totamque Asiam inundans ad mare usque proflueret.» Quod audiens pater Chaldaeis in Babylone vatibus ad interpretandum jubet proponi. Cyrus igitur vatem celeberrimum advocavit eique somnium narravit. Ille vero respondit bonum portendi permagnum et summam ei in Asia honorem afferens, verum celandum esse, ne audiat Astyages. «Nam ultimo supplicio et te et me interpretem afficeret.» Itaque jurejurando invicem promiserunt, nemini se somnium istud gravissimum et quale aliud nullum, dictures esse. Deinde ad multo majorem Cyrus potentiam erectus, patrem suum Persarum satrapam constituit, matrem divitiis et dignitate primum inter Persicas mulieres locum tenere effecit. Cadusii tunc hostili in regem animo erant. Praefectum habebant Onaphernem, qui prodens populum regis commodis prospiciebat; ac misso nuntio ab Astyage virum petebat, cum quo de proditionis ratione iniret consilia. Misit rex Cyrum, quo ad omnia ille socio uteretur; diem autem quadragesimam definivit qua Echatana ad se reverti deberet. Somnii quoque interpres hortabatur, ut ad Caduisios proficisceretur, et fiducia eum implebat. Cyro autem, utpote viro strenuo et magnanimo, cogitatio mentem subiit, debere se, deo opitulante, Persas ad defectionem adducere, et tentare ut Astyagis regnum everteret, fidemque habere Babylonio quid dii portenderent optime scienti. Atque invicem se exhortabantur, Babylonius Cyrum, fatis aiens destinatum esse, ut everso Astyagis regno ipse potiretur, idque certissime se compertum habere; cyrus vero Babylonium, magna ei praemia pollicens, si his ita evenientibus ipse rex esset. Praeterea reputabat Arsacem quoque Sardanapallum olim ejecisse sibique honorem ejus vindicasse. «Et tamen neque Medi, quibus fisus ille rem aggressus est, Persis fortiores erant, neque Arbaces me prudentior. Ac quemadmodum illi, sic mibi quoque fortuna fatumque futurum portenditur. «Haec apud animum reputanti, ubi ad fines Cadusiorum pervenerat, obiam fit vir, qui flagris caesus erat, et fimum tunc in cophino exportabat. Quod ominisum ratus Babylonio rem proponit. Is vero sciscitari jussit, quis et cujas vir esset. Sciscitanti ille respondit se Persam esse Oebarem nomine. Quibus Cyrus valde laetabatur. Nam Oebares graeca lingua significat ἀγαθάγγελος, boni nuntius. Ac Babylonius Cyro dixit reliqua quoque signa faustissima esse: quod scilicet Persa ideoque civis tuus est, atque fumum effert equinum, quo divitiae et potentia portenduntur, uti ipsum nomen indicat. Statim igitur hominem Cyrus assumit ac comitari se jubet; ille vero obtemperat. Deinde in Cadusiorum terram ad Onaphernen venit, et postquam de proditione fidem dedit et accepit, in Mediam revertitur. Oebarem vero equo et veste Persica ceteroque cultu honoravit et circa se habebat, quum optime affectum videret, hortante simul Babylonio, ut cum eo colloqueretur. Sic paullatim familiaritatem cum eo contrahens consiliorum socium fecit, et quondam in sermonem venit hujusmodi: «Quam grave est, inquit, Persas videre a Medis inique tractari, quum indole minime sint inferiores.» Ad quae Oebares: «O Cyre, inquit, nullus nunc exstat vir generosus et magnanimus, qui impedire cupiat, ne diutius Medi fortioribus imperare velint.» — «Quidni exstaret talis, Oebare? » — «Fortasse exstat, sed multa et misella ignavia prohibetur ne quid, etsi possit, aggrediatur.» Tum Cyrus explorans: «Sed fac prodire virum audacem; quomodo possit rem perficere?» Respondet alter: «Primum Cadusios sibi adjungens, haud invitos, quum Persas ament, Medos vehementer oderint: deinde etiam Persas exhortans et in arma vocans, numero quadraginta fere millia, qui ob ea quae a Medis patiuntur ad defectionem paratissimi sunt. Accedit huc, quod maxime idonea ad hoc est regio eorum rupibus montibusque intercepta, in quam si exercitum ducere Medi voluerint, male iis res cesserit.» Dein Cyrus quaerit: «Si appareret vir hoc suscepturus, num periculi tu ei socius fores?» «Proh Juppiter, ait, utinam tu maxime vir sis manum his admovens, quandoquidem et pater tuus Persarum praefectus est, et tu a violentia tutissimus es et potentissimus; sin minus tu, quicunque demum ille sit.» Post haec totum consilium ei Cyrus aperit, socioque utitur, virum prudentem et strenuum esse videns, et qui in ipso omnem spem repositam haberet. Ille vero collaudabat et excitabat probaque consilia suggerebat. Suadebat vero ut, misso nuntio, Atradaten patrem Persas armare juberet, verbo tenus ut regi ad bellum contra Candusios, reapse ut ad defectionem parati essent; deinde ut ab Astyage veniam peteret per dies aliquot in Persidem abeundi ad sacra votiva facienda pro rege ejusque salute, nec non pro patre aegrotante. «Haec si obtinueris, toti operi manus admovenda est strenue. Neque sane mirum est, o Cyre, etiam de vita periclitari virum res magnas molientem, et pati, si opus fuerit, id quod etlam nihil peragentes pati sustinent.» Gaudebat Cyrus hac viri fortitudine, simulque ut fiduciam ei adderet, somnium matris, et quomodo id Babylonius interpretatus esset, exposuit. Tum Oebares, vir perspicax, multo magis eum excitabat, atque cohortatus est, ut caveret Babylonium, ne is regi somnium nuntiaret, «si quidem occidere eum non sustineas, quod sane consultissimum foret.» Ad quod Cyrus: «Facinus hoc esset averruncandum.» Igitur ab hoc inde tempore conversari cum Cyro ejusque convictu uti solebant Oebares et Babylonius. Verum metuens Persa ne ad Astyragem Babylonius somnium deferret, simulavit se noctu sacra Lunae ritu patrio facturum, ad eaque e Cyro petivit hostias, vinum, ministeria, stragula et cetera quibus opus erat. Praeterea Cyrum rogavit ut famulos imperata ipsius exsequi juberet. Jussit ille et sacrificio non interfuit, adornante ita rem Oebare, qui tum reliqua noctu comparat, tum strata alta, in quibus epulentur, atque scrobem in tentorio suo effodit profundissimam. Quibus instructis, convivio Babylonium excepit et mero inebriavit, et, ubi in lectum supra scrobem ei stratum recumbit, in scrobem illam detrusit. Simul cum eo etiam famulum dejecit. Et orto diluculo cum Cyro proficiscens iter ingreditur. Nec longe progressum Cyrus de Babylonio quaerens compellat. Ille primum quidem respondit se reliquisse eum e crapula adhuc dormiente. Irasecte autem cyro, postremum rem, quae erat, fatetur, se occidisse eum dicens, quod hanc unam vidisset Cyro ejusque liberis fore salutem. Ob haec moerore Cyrus affectus et magis etiam iratus, adeo ut aditum Oebarae amplius non permitteret, postea tamen, mutato animo, rursus admittebat eum, et consiliario, sicuti antea, utebatur. Uxori vero Babylonii de marito sciscilanti dixit eum a latronibus interfcet um et ab ipso esse sepultum. Post haec quum ad regem Cyrus venerat, Oebares quae cepissent consilia in animum ei revocabat, exhortans ut ta exsequeretur, ut scilicet missis ad Persas nuntiis juventutem in arma vocaret, et ab Astyage dies aliquot sibi posceret, quo sacra faceret patremque morbo laborantem curaret. Quibus Cyrus obtemperans, ubi cetera jam parata erant, a rege in Persidem abeundi veniam petivit, ut sacra pro eo faceret simulque patrem viseret male habentem. At non permisit rex, pro sua in Cyrum benevolentia cum secum volens versari. Qua de repulsa Cyrus Oebarem certio. Rem faciens magnopere erat sollicitus. Ills vero animum ejus ad fiduciam erigebat, auctorque erat, ut, intermissis aliquot diebus, iterum peteret eadem; ac tum fore ail, ut voti compos fieret. Interim debere eum regi servire multo quam antea alacrius, et precibus si adire eum vellet, id non ipsum sed per alium facere. Cyrus igitur in regiam se contulit, et fidissimum cunuchorum rogavit, ut, ubi tempus foret, pro ipso veniam abeundi a rege peteret. Itaque quum regem quondam hilarem admodum et appotum cerneret, nutu significavit cunucho, ut diceret ei: «Cyrus servus tuus precatur, ut permittas ei quae vovit sacra pro te, quo benevolus ipsi sis, peragere, et simul curare patrem suum aegrotum.» Tum Astyages Cyrum advocat, et subridens ei quinque mensium spatium concedit, sexto autem redire jubet. Ille vero regem adorat et ipsius loco Tiridatem pincernam regi esse usque ad reditum suum constituit. Deinde laetus venit ad Oebarem, qui confestim, assumptis servis, jubet eum proficisci. Ipse curavit noctu omnia praeparari; et primo mane in Persidem iter ingrediuntur. Interea mulier Babylonii, qui sommium Cyro explicaverat, quum ipsa a marito, dum in vivis adhuc esset, visum hoc illi a Cyro narratum audiisset, et post obitum mariti fratri ejus nupsisset, noctu illa cum eo conquiescens comperit Cyrum ad magnam provectum potentiam in Persidem proficisci. Ipsa autem viro narravit somnium ejusque interpretationem, secundum quam Cyrus rex Persarum futurus esset, quemadmodum ex priore marito audiverat. Iliucescente die vir intrepide ad Astyagen se contulit, et aditu per eunuchum petito, totam rem exposuit, quomodo ex uxore audiisset maritum ejus defunctum, theologum, e somnii indiciis nuntiasse Cyrum regno potiturum esse; atque hoc eum consilio nunc in Persidem proficisci dixit; nuper demum ipsum haec e muliere comperisse. Singulaque de so. Mnio ejusque explicatione accurate enarravit. Astyages, vehementer de his sollicitus, e Babylonio quaerit quid sit faciendum. Ille Cyrum, simulac redierit, interfici jussit; nam solam hanc fore securitatem. Dimisso deinde Babylonio, curatius Astyages sermones ejus reputavit, et sub vesperam potans vocavit pellices saltatrices et citharistrias; quarum una canens dixit tale quid: «Leo aprum, quum in potestate haberet, dimisit in latibula sua, ubi viribus auctus multum ei laboris praebebit; et postremo, quum viribus inferior sit, tamen fortiorem subiget.» Haec illa canente, in animum induxit, ut quae ad ipsum pertinerent. Confestim igitur equites trecentos ad Cyrum misit, qui revocarent eum, et si non sequeretur, caput ejus abscissum reportarent. Hi profecti ubi Cyrum venerunt, mandata Astyagis nuntiant. Ille pro sua sollertia, vel etiam suadente Oebare, respondet: «Quidni rediturus essem, vocante me domino meo? Sed nunc epulemini; cras mane ad regem proficiscemur.» Quod illis probantibus, Cyrus more Persico asstas dissecans hostias multasque boves, convivio excepit equites et inebriavit. Antea vero nuntium ad patrem ablegaverat, jubens eum equites mille quingentos et quinquies mille pedites ad Hyrbam, urbem munitam, in via ipsi percurrenda sitam, mittere, reliquos autem Persas armis quam celerrime instruere, quasi rege ita mandante: nam veram rei ratinem non aperuit. Ceterum post convivium equitibus somno se dantibus, Cyrus et Oebares, uti erant, conscensis equis, se proripiunt, et nondum orto diluculo Hyrbam veniunt, ubi incolas Cyrus armat e cum Persis a paptre missis in actem componit. Ipse in cornu dextro, in sinistro Oebares collocatur. Interim quum qui ab Astyage venerant, crapulam edormivissent, re cognita, Cyrum persequuntur, et ubi Hyrbam venerunt, aciem instructam reperientes committunt proelium. Tunc primum Cyrus egregiae fortitudinis documentum edens, cum Persis suis circa ducentos et quinquaginta equites occidit. Reliqui fugam arripiunt et caldem regi nuntiant. Astyages vero femur feriens: «Quam saepe, inquit, ego expertus non esse malos beneficiis afficiendos, nihilominus tamen circumveniri me blandis verbis patior, qui Cyrum ex misellis caprariis excipeins, mardum genere, tantam mihi pestem comparavi. Sed etiam nunc non gaudebit iis quae molitur.» Ac statim advocatos duces exercitum congregare jubet. Et quum decies centum millia peditum et ducenta millia equitum, et curruum tria millia colleta essent, contra Persas proficciscitur. Interea vero illic quoque exercitus ab Atradate de Cyri consiliis jam edocto instructus erat, trecenta millia peltastarum, quinque millia equitum et centum currus falcati. Quibus copiis ini unum congressis, concione eos Cyrus hortatus est. Quoere in Exc. De concionibus. Diende ipse cum patre exercitum ordinat, et Oebarem, virum prudentem strenuumque, ducem constituit. Is viarum angustias montiumque cacumina custodiis praeoccupat, atque multitudinem ex oppidis murorum praesidio destitutis in bene munita traducit, nec non nova munimenta, ubi opportunitas erat, exstruit. Haud multo post Astyages cum exercitu adveniens desertas urbes incendebat, et Cyro ejusque patri Atradatae per nuntios multa minitabatur et pristinam exprobrabat mendicitatem. Jussitque eos revertentes ipsi se dedere. Quod si facerent, se gravibus compedibus solummodo eos vincturum esse. «Sin capiemini, inquit, miseri misere peribitis.» Ad haec Cyrus respondit: «Profecto haud tu, Astyage, vim deorum noveras, ignorans ab iis ipsis nos caprarios incitatos esse ad suscipienda haec quae ad finem usque persequemur. Atque hortamur te, quia tu ipse quoque nos beneficio affiecisti, ut dii te inducant, ut copias abducas liberosque esse sinas Persas Medis praestantiores, ne hos in servitutem redigere tentans etiam reliquis spolieris.» Haec nuntius quum retulisset, Astyages ira percitus exercitum ad proelium educit aciemque instruit. Ipse conscenso throno, praesidebat viginti millibus satellitum stipatus. Contra rogreditur Cyrus; Atradates dextrum, Oebares laevum cornu ducebant, ipse cum Persarum fortissimis in media acie collocatus erat. Proelium diende acerrimum committitur, quo Cyrus et reliqui Persae hostes quam plurimos occidunt. Tum lamentans in throno suo Astyages dixit: «Heu, Persae isti terminthophagi, quam strenue rem gerunt!» Et per nuntios minabatur ducibus, nisi vincant adversarios, quanta sint passuri. Tandem Persae hostium multitudine, aliis post alios progredientibus, oppressi, inclinata acie, in urbem, ante quam pugnabant, se recipiunt. Ingressos vero Cyrus et Oebares ad fiduciam erigebant, aientes majorem ab ipsis hostium numerum occisum esse, atque suadebant, ut liberos et mulieres in Pasargadas, montem altissimum, dimitterent, ipsi autem postridie denuo egressi colophonem victoriae imponerent. «Nam si vincamur, omnibus est moriendum. Praestat igitur, hoc si patiendum sit, oppetere vincentes patriamque liberantes.» Ad haec verba ira et in Medos odium animos omnium incessit, et summo mane portis apertis, Cyro et Oebare ducibus, contra hostem egrediuntur. Atradates cum senioribus murum urbis tutabatur. Contra exeunt Astyagis proelium committitur, centum millia circumvenientes, uti constituerat Astyages, urbem capiunt et Atradatem multis vulneribus saucium ad regem adducunt. Interea Cyri quoque copiae, quum strenuo pugnassent, fuga se in Pasargadas recipiunt, ubi liberi eorum et mulieres erant. Astyages vero, ubi Cyri pater ad eum adducitur: «Hic tu egregius satrapa, inquit, tales mihi honorum, quibus te ornavi, eum filio tuo, gratias refers?» Et senex jam exspirans: «Nescio, domine, inquit, quis deorum istam filio meo injecerit insaniam. Sed nili me contumelioso supplicio afficere, nam uti nunc habeo, statim animam effiabo.» Et rex miseratus eum dixit: «Haud te contumelia afliciam; nam scio filium, si tibi obtemperasset, non fuisse haec facturum; immo funere te honorari jubeo, ut qui ab insanis filii consiliis alienus fueris.» Hunc igitur mox defunctum rite et honorifice sepeliunt. Astyages autem Pasargalas versus tendit per vias angustas; nam hinc inde rupes abscissae imminebant, atque mons ipse peraltus et praeruptus erat. Transitum vero per fauces Oebares cum mille gravis armaturae mititibus custodiebat, adeo ut omnis spes transeundi praecideretur. Quibus cognitis, Astyages circumire montem jussit militum viginti millia, donec aditu reperto adscendere et potiri cacumine possent. Oebares vero et Cyrus eum copiis universis noctu in alium montem, qui humilior erat, contugiunt. Quorum vestigia premens squebatur Astyagis exercitus, qui jam erat inter montem utrumque, et deinde fortiter pugnans in montem adscendit praecipitiis, dumetis, oleastris ubiqui interseptum. Sed praeclarius etiam Persae pugnahant, hinc Cyro prorumpente, hinc Oebare, commonefaciente eos liberorum, uxorum, patrum senum matrumque, quos turpe foret a Medis sinere trudicari et contumeliis afici. Quibus verbis ad audaciam erecti, clamorem bellicum edentes in hostem descendunt et prie jaculorum inopia lapidibus innumeris obruentes eum de monte detrudent. Et forte Cyrus ad domum venit paternam, in qua puer capras pascens olim habitaverat. Ibi sacra fecit, farinam reperiens triticeam, cui ligna cupressi laurique supposuit, eaque incendit ignem eliciens, sicuti vir laborans et inopia pressus. Ac statim a dextra fuisit Juppiter tonuitque. Cyrus vero deum adoravit. Atque aves fausti augurii in domi tecto considentes portendebant eum Pasargadas esse venturum. Deinde post coenam in monte dormierunt. Postridie suspiciis freti contra hostes in montem jam ascendentem degrediuntur, ac diu pugnant fortiter. Verum Astyages quinquaginta millia ad montis radicem collocaverat, mandatis additis, ut adscensum reformidantes et tergiversantes interficerent. Igitur necessitate coacti Medi eorumque socil contra Persas ascendunt. Tum proelio commisso Persae ob hostium multitudinem recipiunt se versus cacumen montis, ubi uxores reliquerant, Illae autem, sublata veste, clamare: «Quousque, ignavi, refugietis? Num usque ingrediamini unde editi estis?» Propterea rex Persarum, quando Pasargadas venit, aurum inter mulieres Persicas distribuit, singulisque dat ad rationem viginti drachmarum Atticarum. Etenim Persae pudore affecti lis quae viderant audiverantque, in proelium redeunt et uno omnes impetu irruentes hostem de monte depellunt, nec minus quam sexaginta millia occidunt. Sed ne tum quidem Astyages ab obsidione destitit. Quoere in Exc. De rebus proeclare gestis et De strategematis. Multis interea rebus testis, Cyrus in stentorian ingresses in throno Astyagis considit, ac sceptrum ejus in manum sumit, Persis acclamantibus. Oebares vero cidarim ei imponit, aitque: «Dignior tu Astyage, qui gestes eam, deo hoc tibi dante ob virtutem, atque Persas imperare Medis.» Opes omues Pasargadas deportabant, Oebare huic rei praefecto et procuratores constituente. Ingens vero etiam eorum multitudo erat, quae privatorum tentoria perquirentes Persae lucra faciebant. Nec multo post fama ubique divulgabat fugam Astyagis clademque, utque dii eum imperio exuissent. Quare homines singuli populique ab eo defecerunt. Ac primus Hyrcanorum satrapa Artasyras cum quinquaginta millium exercitu ad Cyrum venit eumque adoravit, et alias copias multo majores, si Cyrus jusserit, fore paratas dixit. Deinde Parthorum, Sacarum, Bactriorum, et ceterorum qui deinceps sunt populorum satrapae venerunt certatim alter alterum studentes antevertere. Postremo Astyages cum paucis relictus, Cyro exercitum contra eum educente et proelio facile victore, captivus ad eum adducitur. 
<urn:lofts:fhg.3.nicolaus_damascenus:67.1>  Cyrus Persarum rex fuit inprimis philosophiae peritus, quam apud Magos perdidicerat. Justitia quoque et veritate erat imbutus ex more institutoque optimatum apud Persas. Idem Herophilam Sibyllam, quae oracula edebat, Epheso accersivit. 
<urn:lofts:fhg.3.nicolaus_damascenus:68.1>  Cyrus quidem Croesi fortunam, utpote indignam hominis virtute, miserabatur. At Persae Croeso ingentem pyram struxere I convalle supposita editissimo loco, ex quo erant omnia spectaturi. Nec multo post Cyrus ex regia processit cum universo exercitu; aderat etiam maxima turba tum civium, tum peregrinorum. Interjecto dehinc modico tempore, Croesus cum quattuordecim Lydorum proceribus vinctus a satellitibus adducitur. Quem ubi conspexere Lydi, simul omnes ululatum ac gemitum sustulerunt ac capita percusserunt; tantusque ex omni turba virorum simul ac mulierum cum lacrimis et clamore luctus excitatus est, quantus ne urbe quidem capta fuerat. Ac tum certe aliquis et Croesi vicem doluisset et subditorum erga eundem benevolentiam obstupuisset. Prorsus enim ac si patrem conspexissent, alius vestem lacerabat, alius crines vellebat. Matronarum quoque praeibat turba cum planctu atque ululatu. Ipse Croesus, oculis siccis, ore ad severitatem composito incedebat. Quae quum ita fieri cerneret Cyrus, nequaquam vetabat, quippe qui Persas Croesi miseratione tangi maxime vellet. Postquam Croesus usque ad Cyri solium pervenit, contentissima voce petere coepit, ut coram se filius adduceretur. Is, ex quo primum loqui coeperat, expedita erat lingua, ac ceteroqui non mediocri prudentia valebat. Igitur Cyrus juvenem acciri jubet. Qui quum paullo post adfuisset stipatus magno aequalium comitatu, conspicatus filium Croesus jam non is qui antea erat, tuncque primum in fletum solutus est. At juvenis lacrimabundus in patris amplexum ruens, «Heu, mi pater, inquit, quid pietas profuit tua! Ecquando dii auxilium nobis laturi sunt?» Deinde ad Persas conversus, «Meme, ait, abducite, eodemque rogo concremate, quippe haud minus quam pater vestri hostis sum.» Sed Croesus, «Abstine, inquit, his verbis; solus enim egomet bellum intuli, ex vobis ac ceteris Lydis nemo; proinde me capite meo poenam luere par est.» Enimvero adolescens patrem artissime amplexus divelli non poterat, sed flens ac gemens miseratione omnes commovebat, se quoque ipsum duci ad rogum jubens «Neque enim, aiebat, tuo, pater, fato superstes vivam. Quodsi forte hi nunc me arcebunt, at brevi te subsequar. Quae enim spes vitae mihi adhuc superest? qui, ex quo in lucem editus sum, semper tibi ac mihi ipse molestus fui. Ac prosperis quidem rebus tuis ob linguae, quo tune tenebar, vitium tuum aspectum declinabam; postquam vero afflictae esse coeperunt, tum primum vocem edidi, quasi idcirco solum articulatam loquelam dii mihi commodaverint, ut domesticas calamitate deflere loquendo possem.» At Croesus, «Noli, inquit, fili, juvenis quum sis et adhuc longum tibi curriculum supersit vitae, de rebus tuis penitus desperare, quando et mihi nonnihil etiamnum spei reliquum est, neque in deorum numine positam fiduciam prorsus abjeci.» Haec quum diceret, complures ancillae superveniunt, vestes pretiosas et plurima omnis generis ornamenta afferentes, quae Lydorum matronae congerenda in rogum miserant. Itaque Croesus filium ac reliquos circumstantes Lydos deosculatus, in pyram ascendit. Sed juvenis regius, manibus in coelum sublatis, «Rex, ait, Apollo, diique porro omnes, quos pater multum coluit, nunc saltem adesle nobis, nec peribit cum Croeso omnis mortalium pietas.» Haec fatus vix ab amicis abduci potuit, quum sese in rogum una conjicere niteretur. Interim vero, dum Croesus in pyram conscendit, ecce derepente Sibylla e sublimi quodam leco progredi ad spectaculum visa est, et statim diffuso per multitudinem rumore, vatem adesse, cuncti exspectatione arecti erant, num quid super praesenti negotio vaticinaretur. Nec mullto post carmine haec fari coepit: Omiseri, quae tanta nefas insania suadet? Juppiter obstat enim Phoebusque atque Amphiaraus. Verum desinite et nostris parete Ilbentes Consiliis, ne vos superûm gravis ira sequatur. Quae quum audiisset Cyrus, Persis exponi oraculum jussit, quo a scelere deterrerentur. Sed Persae ad hoc comparatam fuisse Sibyllam suspicabantur, ut liberaretur Croesus. Jam ille in pyra cum bis septem Lydis consederat, et circum Persae taedas gestantes pyram incendebant. Silentibus interea cunctis altum suspirans Croesus ter Solonem appellare coepit. Quo Cyrus audito illacrimatus estm quum apud se reputaret, facinus indignum committere se, qui regem nihilo olim inferiorem se ipso coactus a Perisis cremaret. Jam vero etiam Persae conturbari coeperant, quum partim Croesum respicerent, partim regem suum super his dolentem; ac liberari Croesum jubebant. Igitur Cyrus, missis e satellitio suo nonnullis, pyram ut restinguerent, imperavit. Sed quum illa arderet, et undique concepto igne nemini locus adeundi esset, tum Croesus, oculisin coelum sublatis, Apollinis opem precatus esse dicitur, quando hostes ipsi, qui servare se vellent, minime possent. Forte is dies tempestate a primo solis ortu excitata foedus erat, absque imbribus tamen. Tum vero, postquam Croesus Apollinem comprecatus est, repente dispersae nubes conjungi atque obnubitare coelum coecpere; tomitrua etiam strepere et fulgura micare crebra, tantusque subito imbor effusus est, ut non modo pyram restinxerit, verum etiam spectatores paene afflixerit. Ceterum ipsi quidem Croeso brevi purpureum pallium arcendo imbri praetensum est: Persas vero, partim tenebris ac turbine, partim fulgurum crebritate conturbatos, conculcastos praeterea ab equis, quos strepitus tonitruum efferaverat, religio ac metus divum incessit: Sibyllae quoque vaticinia ac Zoroastris oracula in mentem veniebant. Itaque clamitabant, multo, quam antea, contentius, ut Croesus servaretur. Ipsi in terram proni pacem deorum supplices poscebant. Sunt qui dicant, Thaletem, quum ex quibusdam signis imbrem tum futurum praevidisset, monuisse Croesum, bono animo ut esset, eamque horam exspectaret. At Persae exinde sanxerunt juxta praecepta Zoroastris, ne cadavra cremare neque ignem contaminare posthac liceret, quod quum apud eos ex veteri instituo olim obtinuisset, tum magis confirmaverunt. Post haec Cyrus intoductum in regiam Croesum consolari ac benigne alloqui coepit, ratus virum diis carissimum esse, hortatusque est, ut, si quid vellet, poscere ne dubitaret. Tum Croesus, «Quandoquidem, inquit, domin dii me ditioni tuae subjecere, ac tu praecipaum humanitatem mihi ostentas, permitte, quaeso, hasce ut compedes mittam Delphos Apollinem rogaturus, quid caussae fuerit, cur me oraculis suis circumventum hortaretur ad bellum tibi inferendum, tanquam victor rediturus essem, cujus belli has ei primitias milto (compedes, inquam): rogaturus praeterea, num Graecorum dii officii ac gratiae immemoressint.» His auditis, in risum solutus Cyrus, et haec et alia quoque potiora concessurum se spopondit: ac brevi Croesum in amicitiam recepit. Postremo Sardibus digrediens filios uxoresque ei restituit, eumque secum abduxit. Nonnulli etiam aiunt, Cyrum praefecturam Sardium traditurum fuisse Croeso, nisi veritus esset, ne Lydi res novas concitarent. 
<urn:lofts:fhg.3.nicolaus_damascenus:69.1>  Interea Faustulus ad Amulium abducitur. Veritus enim ne absque certissimis signis in tantae rei indicio fides sua apud Numitorem laboraret, argumentum facti alveum ipsum, in quo expositi erant pueri, secum sumens mox ad urbem contendit. Eum portas trepide transeuntem, et quod ferebat studiose occultantem, unus custodum quum animadvertisset (erat enim suspicio belli et portae per fidelissimos regi servabantur) comprehendit, et, quiduam tantopere occultaret, scire cupiens, amiculum ei per vim detraxit, conspectoque alveo, postquam hominem turbatum haerere sensit, quae perturbationis causa esset, dicere jubet, quove consilio alveum, quem palam ferre liceat, sollicite absconderet, Interim plures custodes confluere, quorum unus alveum agnoscit, quippe quo ipsemet pueros ad fluvium deportasset, remque iis, qui aderant, indicat. Ita correptus Faunstulus ad regem perducitur. Amulius perterrefactum hominem tormentorum metu, ni veritatem sponte aperiret, primum quidem interrogavit, viverentne pueri; quo comperto, amplius percontatur, quonam modo incolumes evasissent. Edoctusque omnia, prout gesta erant, «Age, inquit, quandequidem vera hactenus ea locutus, dic, ubinam inveniri modo possint; neque enim aequum fuerit, eos inter bubulcos ignobilem vitam agere, quum et mihi genere conjunctissimi sint, et deorum insuper providentia servati.» Ibi Faustulus ex nova et insolita regis mansuetudine suspicatus, aliud regem verbis prae se ferre, aliud in animo habere, in hunc modum respondit: «Juvenes quidem in montibus armenta pascunt, quae illorum vitae ratio est; me vero ad matrem suam miserunt, nuntiatum, quo in statu eorum res sint. Quam quum apud te in custodia detineri audiissem, filiam tuam rogare statueram, me ut ad illam duceret. Alveum vero mecum ideo attuli, ut orationem meam illustri hoc signo confirmare possem. Nunc vero, quando tibi visum est juvenes huc accersere, vehementer laetor. Proinde si quos ex tuis mittere mecum volueris, ego illis juvenes indicabo, quibus mandata tua exponant.» Haec ille eo consilio aiebat, ut caedem juvenum mora ac dilatione averteret; simui sperans, se ex manibus eorum, a quibus duceretur, facile in montibus fuga dilapsurum. Sed Amulius satellitum fidissimos mittit cum occultis mandatis, ut a subulco demonstratos quam primum ad se pertrahant. Quibus ita constitutis, illico accitum fratrem in libera custodia detinere statuit, dones cuncta pro arbitrio suo composuisset. Confestim, nescio quo praetextu, illum evocat. At nuntius, ut qui periclitanti hene vellet, ac vicem illius miseraretur, mutato consilio, Amulii propositum Numitori aperit. Qui mox, praesenti periculo adoiescentibus indicato, jussisque forti animo esse, cum clientum amicorumque et famulorum haud exigua manu armis instructa in regiam contendit. Sed et rusticorum, qui ex agris in urbem convenerant, multitudo valida relicto foro advoiat, gladios sub veste tegens. Itaque omnes uno impetu, oppressis in aditu custodibus, qui panci pro regia excubabant, Amulium facile obtruncant, arcemque occupant. Sic quidem Fabius rem narrat. Alil vero, qui fabulas ab historia longe submovendas existimant, negant verisimile esse, infantes, secus quam jussum sit, a ministris expositos; ad haec mitem lupam ubera praebentem pueris tanquam rem fabularum figmentis simillmam explodunt, institutaque in diversum narratione aiunt: Numitorem, quum Iliam praegnantem deprehendisset, alios recens natos infantes ad id comparatos germanorum loco subjecisse post Iliae partum; hos a parturientis custodibus fuisse asportatos, sive illi fidem venalem habuerint, sive muliebri astu circumventi sint; eosque ab Amulio qualicumque ratione necatos fuisse; natos vero ex Ilia cura ac sollicitudine materni avi, qui eos omni ope servatos vellet, traditos esse Faustulo alendos. 
<urn:lofts:fhg.3.nicolaus_damascenus:70.1>  Postquam Romulus propter virorum multitudinem virgines rapuerat atque de ea re et de nuptiis virginum per finitimas urbes fama divulgata est, alii graviter eo facto commoveri, alii et consilium raptorum et exitum rei reputantes moderatius ferre. Res tandem in bellum multiplex erupit, praegravante inter cetera Sabino. Quorum omnium felix exitus fuit, ut ei, antequam raptum virginum inchoasset, oraculis praedictum fuerat, laboris quidem ac discriminum plurimum, ceterum prosperos eventus fore. Primae omnium bellum ei intulerunt Caenina, aliaeque (Antemna et Crustumerium) praetexentes quidem ultionem virginum raptarum, sed revera aegre ferentes, conditam urbem brevi temporis spatio adeo increvisse, nec connivendum esse ratae, finitimorum dum communi damno surgeret. Itaque principio quidem legationibus ad Sabinos missis petierant, ut ductu auspicioque illorum bellum gereretur; quippe qui viribus atque opibus praepollerent, imperiumque in vicinos ad se pertinere contenderent, nec minus, quam ceteri, injuriam passi essent: certe enim raptarum virginum maxima pars e Sabinis erat. Sed quum nihil proficerent, obsistentibus legatis Romuli, et gentis favorem verbis factisque exambientibus, pertaesi morarum, Sabinis consilium de suscipiendo bello in dies protrahentibus, decreverunt ipsi suis opibus bellum gerere; satis superque sibi virium esse arbitrati, collatis in unum trium civitatum copiis, ad unam haud maximam urbem expugnandam. Sed quo minus lu una omnes castra convenirent, uti decreverant, Caeninensium fecit praepropera eruptio; qui belli inferendi praecipui auctores erant. Hos a sedibus suis excitos ac Romani terminos agri populantes, Romulus repente infestis signis invectus adhuc imparatos aggreditur, et vallo vixdum munito vi potitur, fugientiumque tergo inhaerens, priusquam oppidani de suorum clade rescivissent, incustodita moenia ac portas patentes nactus, urbem primo impetu capit, regem ipsum cum valido juvenum globo occurrentem sua manu obtruncat spoliatque. Caenina hoc modo capta, armis ademptis sumptisque pro arbitrio suo obsidibus in reliquos movit. Sed et horum copias in abigendis praedis adhuc dispersas nec opinantes adortus fudit ac fugavit, eodemque modo usus victoria, exercitum domum reduxit, detracta hostibus spolia ac votivas manubiarum primitias praeferens. 
<urn:lofts:fhg.3.nicolaus_damascenus:71.1>  Quod nunc Thracesiorum thema appellatur, olim quidem et ab initio Asia minor vocabatur... Thracenses vero hac de causa vocati sunt. Alyatte apud Mysos regnante, vir, quidam cum uxore et liberis egressus ex ea Thracum regione, cui Mysiae nomen est, cujusque Homerus isto versu meminit, Mysorum pugnax genus et celebres Equimulgos, transiit in Asiae partem eam, quae Lydia dicitur, habitavitque non longe Sardibus. Ac forte rege ad muros urbis considente, praeteriit illius Thracis uxor urnam gestans capite, manibus colum et fusum; zonae autem a tergo adjunctus erat equus. Urna, quae capite gestabatur, aquae erat plena, manibus vero fusum de colo devolvebat; equus qui zonae annexus sequebatur, ductus aquatum fuerat. Hanc rex conspectam miratus rogavit, unde veniret, quaenam, cujatis. Respondit, Mysam se, e modico Thraciae oppido. Hinc rex occasione sumpta, ad Thracum regem, cui tum Cotyi nomen erat, legatione missa impetrat inde colonos cum uxoribus ac liberis numero satis magno. [Ex hac natione appellati sunt Asiae minoris incolae Thracesii, quod sint operosi ac laboriosi et opere manuario victum sibi quaeritantes].... Historiam narrat libro octavo Nicolaus Damascenus, qui scriba Herodis regis fuit. 
<urn:lofts:fhg.3.nicolaus_damascenus:72.1>  Myrrhinam Samiam meretricem Demetrius (Potiorcetes) habuit rex, postremus ex Alexandri successoribus, eamque, si diadema excipias, regni participem habuit, ut ait Nicolaus Damascenus. 
<urn:lofts:fhg.3.nicolaus_damascenus:74.1>  Hyrcanus, aperto sepulcro Davidis, qui divitiis reges omnes anteibat, tria millia talentorum argenti inde extulit, et his opibus fretus Judaeorum primus coepit externum militem alere. Iniit et cum Antiocho (Pio) amicitiam et societatem, eoque in urbem accepto, omnia exercitui abunde et magnifice subministravit. Quumque ille in Parthos expeditionem faceret, eum comitatus est Hyrcanus. De his vero testimonium nobis perhibet Nicolaus Damascenus, ita narrans: «At Antionchus, erecto tropaeo ad Lycum fluvium, quum Indaten Parthorum ducem superasset, illic per biduum substitit, ad preces Hyrcani Judaei, quod forte inciderat patrium quoddam festum, in quo Judaeis non licebat iter facere.» Et haec quidem dicendo non falsus habetur. 
<urn:lofts:fhg.3.nicolaus_damascenus:75.1>  Ptolemaeus (Lathurus) post victoriam (de Alexandro Judaeorum rege deportatam) regionem populatus, vespere mansit in quibusdam Judaeae pagis, quos feminarum et infantum plenos nactus, militibus impera vit, ut eos jugularent et frustatim dissecarent, et quum membratim in ferventia ahena eos conjecissent, libamenta facerent. Hoc autem mandavit, ut qui ex proelio elapsi fuerint et ad ipsos venerint, hostes humana carne vesci arbitrarentur, idque videntes majore etiam terrore percuterentur. Strato quoque et Nicolaus Ptolemaeum eo quem dixi modo contra illos se gessisse referunt. 
<urn:lofts:fhg.3.nicolaus_damascenus:76.1>  Niciaus Damascenus libro nonagesimo sexto de his rebus narrat in haec verba: «Est super Minyada in Armenia mons ingens, Baris dictus, in quem multos diluvii tempore confugientes fama est servatos esse, et quendam in area vectum ad summum ejus jugum appulisse, lignorumque reliquias diu conservatas esse. Iste fortasse idem ille est de quo etiam scripsit Moyses Judaeorum legislator.» 
<urn:lofts:fhg.3.nicolaus_damascenus:77.1>  Narrat Nicolaus Peripateticus centesimo tertio Historiarum libro, Mithridatem Ponti regem, quum proposuisset edendi bibendique certamen, cujus praemium erat argenti talentum, in utroque certamine victoriam reportasse: at praemio tamen cessisse ei qui post ipsum secundas tulisse putatus est, Calamodryi Cyziceno athletae. 
<urn:lofts:fhg.3.nicolaus_damascenus:78.1>  Mithridatis adulatorem fuisse Sosipatrum, hominem ridiculum, scribit Nicolaus Peripateicus. 
<urn:lofts:fhg.3.nicolaus_damascenus:79.1>  Nicolaus Peripateticus et Posidonius Stoicus in suis uterque Historiis narrant, Chios in servitutem redactos a Mithridate Cappadoce traditos esse propriis servis vinctos, ut in regionem Colchorum transportarentur. 
<urn:lofts:fhg.3.nicolaus_damascenus:80.1>  Nicolaus Damascenus libro quarto ac centesimo Historiarum tradit, circa Apameam Phrygiae temporibus Mithridatici belli post terrae motum in ea regione lacus erupisse, ubi nulli antea fuerant, itemque amnes ac fontes terrae concussu reclusos, multos contra, qui prius exstabant, evanuisse; tantam porro aquae amarae copiam scaturivisse eodem in agro, qui a mari plurimum aberat, ut vicina loca ostreis ac ceteris id genus piscibus, quos mare alere solet, opplerentur. 
<urn:lofts:fhg.3.nicolaus_damascenus:81.1>  Nicolaus libro septimo ac centesimo Historiarum refert, Sullam Romanum imperatorem adeo delectatum fuisse mimis et scurris, quum ridiculis ac jocis summopere esset deditus, ut agri publici multa ejusmodi hominibus jugera largitus sit. Ac quantopere iis rebus delectatus sit, ostendunt comoediae satyricae patria ab eo lingua conscriptae. 
<urn:lofts:fhg.3.nicolaus_damascenus:82.1>  Nicolaus Damascenus Historiarum libro centesimo octavo circa Alpes lacum esse scribit in multa stadia patentem, in cujus ambitu nascantur quotannis flores odoris suavissimi, pulcherrimique coloris, similes eorum quos κάλχας (calthas latine) vocant. 
<urn:lofts:fhg.3.nicolaus_damascenus:83.1>  Nicolaus Peripateticus libro Historiarum decimo supra centesimum tradit Lucullum, quum Romam reversus, su- peratis Mithridate et Tigrane regibus, triumphasset, et rationem eorum, quae gesserat, reddidisset, a pristina frugalitate ad sumptuosum ac delicatum victum descivisse, primumque omnium romanis ad luxum signa sustulisse, quum duorum regum, Mithridatis ac Tigranis, opibus esset potitus. 
<urn:lofts:fhg.3.nicolaus_damascenus:84.1>  Nicolaus Damascenus Peripateticae sectae philosophus libro Historiarum decimo supra centesimum Romanos scribit inter coenandum gladiatorum paria committere solitos, his verbis: «Gladiatorum autem spectacula non solum in publicis conventibus et amphitheatris edunt Romani, invecto ab Etruscis more, sed etiam inter epulas. Itaque amicos ad coenam invitant interdum, tum ut alia, tum ut duo triave gladiatorum paria dimicantia iis exhibeant. Igitur postquam vino ac dapibus sese ingurgitarunt, introduci jubent gladiatores; quorum ubi quis jugulatur, universi convivae plaudunt eo spectaculo exhilarati. Quidam etiam testamento jussit mulieres formosas, quas emerat, ferro inter se dimicare: alius item pueros impuberes, quos in deliciis habuerat. Sed populus eam atrocitatem detestatus testamentum eorum irritum esse jussit.» 
<urn:lofts:fhg.3.nicolaus_damascenus:85.1>  Erat Hyrcano amicus quidam Idumaeus, nomine Antipater, homo quidem multa abundans pecunia, natura vero gnavus et seditiosus, qui alieno ab Aristobulo erat animo et ab eo dissidebat ex sua in Hyrcanum benevolentia. Nicolaus quidem Damascenus hujus genus a primoribus Judaeorum, qui in Judaeam venerunt Babylone, deducit. Verum hoc dicit in gratiam Herodis ejus filii, quem fors quaedam ad Judaeorum regnum evexit: de quo suo tempore dicemus. 
<urn:lofts:fhg.3.nicolaus_damascenus:86.1>  Licet hinc discere quam immenso pietatis studio deum colamus et quam observantes legum simus, quod sacerdotes ex obsidione nihii prae metu impediti fuerint quominus sacra peragerent, sed bls quotidie, mane et hora nona, rem divinam ad aram fecerint, neque, si quid in oppugnatione difficile inciderit, sacrificia omiserint. Etenim capta urbe, tertio mense, die jejunii, Olympiade centesima septuagesima nona, Caio Antonio et Marco Tullio Cicerone consulibus, quum vi ingressi hostes eos qui erant in fano jugularent, tamen qui sacra procurabant nihilo secius rem divinam facere perseverabant, neque metu vitae amittendae neque jam caesorum multitudine in fugam compulsi, quicquid pati necesse erat, illud ad aras ipsas sustinere melius putantes quam ut aliquid legibus patriis praescriptum omitterent. Quod autem ista non sint fabula, unice ad falsae pietatis laudem ostendendam adhibita, sed veritas, testimonio sunt qui res a Pompeio gestas memoriae prodiderunt, et inter eos Strabo et Nicolaus nec non Titus Livius, historiae Romanae scriptor. 
<urn:lofts:fhg.3.nicolaus_damascenus:87.1>  De his autem Pompeii et Gahinil contra judaeos expeditionibus scribit Nicolaus Damascenus et Strabo Cappadox, quorum alter nihil ab altero alienum refert. 
<urn:lofts:fhg.3.nicolaus_damascenus:88.1>  Licinii Crassi, ejus qui bellum intulit Parthis, adulatorem fuisse tradit Nicolaus libro centesimo decimo quarto Andromachum quendam Carrenum, ab eoque Crassum, qui omnia consilia cum illo communicabat, proditum Parthis ac perditum fuisse; quod quidem scelus haudquaquam inultum dii reliquerunt. Nam quum in praemium ac mercedem sceleris sui tyrannidem Carrarum, quae ejus patria erat, accepisset Andromachus, ob crudelitatem ac violentiam a Carrenis cum omni familia crematus est. 
<urn:lofts:fhg.3.nicolaus_damascenus:89.1>  Nicolaus Damascenus Peripateticus in immenso Historiarum opere (sunt enim quattuor et quadraginta supra centum libri) libro centesimo decimo sexto narrat: Adiatomum regem Sotiatum (gens est Gallica) sexcentos circa se habuisse lectos homines, quos Galli Soldurios lingua patria vocant: ea vox Graecis devotos significat. Hi cum rege una et vitam agunt et moriuntur, quum eo semet ipsi voto obligaverint; in cujus gratiam ipsi quodammodo participes sunt regeni, eodemque quum rege victu ac corporis cultu utuntur. Ceterum quum rex sive morbo sive in praelio sive alia qua causa interiit, simul ipsis moriendi necessitas incumbit; neque adhuc hominum memoria repertus est quisquam, qui mortuo rege mori recusaverit. 
<urn:lofts:fhg.3.nicolaus_damascenus:90.1>  Bruti cadaver inventum Antonius pretiosissima suarum punicearum tunicarum involvi jussit, et furem, a quo eam subtractam sensit, interfecit. Reliquias autem ad matrem Bruti Serviliam misit. Porciam vero, Bruti uxorem, Nicolaus philosophus et Valerius Maximus memorant, quum mortis cupida ab amicis prohiberetur, qui ei adhaerebant assidui eamque observabant, carbones ex igne arreptos deglutiisse, oreque clauso ita suffocatam periisse. Sane Bruti ad amicos epistola circumfertur, qua eos incusat casumque Porciae deplorat, quae ab ipsis neglecta propter morbum mortem sibi consciscere delegerit. Videtur igitur Nicolaus ignorasse mortis tempus, quando ea epistola, si quidem est genuina, morbum amoremque uxoris et mortis modum significat. 
<urn:lofts:fhg.3.nicolaus_damascenus:91.1>  His adjici possunt quae a Nicolao Damasceno dicuntur. Narrat hic, se Antiochiae ad Daphnen Indorum vidisse legatos, qui ad Caesarem Augustum venerant. In epistola quidem plures fuisse memoratos, sed tres tantum superfuisse, quos ab se visos ait, ceteris longitudine itineris magna ex parte ahsumptis. Eplstolam porro Graecam fuisse in membrans scriptam, in qua significaretur, Porum esse qui scriberet: quamvis sex centis regibus imperaret, Caesaris tamen amicitiam magni pendere, et paratum esse aditum ei, quacumque velit, concedere, opemque, modo jus fasque sit, ferre. Haec in epistola dicit contenta fuisse. Allata praeterea esse dona ab octo servis nudis subligaculo cinctis et omni aromatum genere delibutis. Ea fuisse Herman brachiis truncum a puero, quem et nos vidimus, tum viperas ingentes et anguem cubitum decem et testudinem fluviatilem trium cubitûm et perdicem vulture majorem. Aderat etlam, ut aiunt, is, qul semet ipse Athenis cremavit: quod quidem alii in rebus adversis facere dic(??)tur, ut praesentia mala effuglant, alii in secundis rebus, quemadmodum hic, de quo agimus. Nam quum omnia ex sententia hactenus illi successissent, abeundum sibi censuit e vita, ne quid adversi accideret moranti diutius. Adeoque ridentem illum et nudum unctumque in rogum insiliisse aiunt; ejus tumulo inscriptum esse: HIC STIUS EST ZARMANUS CHEGAN INDUS E BARGOSA QUI MORE INSTITUTOQUE INDORUM SE E VITA EDUXIT. 
<urn:lofts:fhg.3.nicolaus_damascenus:92.1>  M. quoque Agrippam similiter erga Judaeos affectum fuisse accepimus. Nam quum Iones adversus eos graviter concitati rogassent agrippam, ut civitatis, quam eis dederat Antiochus Seleuci nepos, is qui a Graecis Deus est cognominatus, soli ipsi participes essent, postularentque, si quidem Judaei ejusdem generis esse velient, ut eosdem quoque deos colerent: quum res in judicium venisset, causam obtinuerunt Judaei, ut suis moribus sibi vivere liceret, Nicolai Damasceni patrocinio usi. Agrippa enim pronunciavit, nihil sibi innovandum videri. Quae si quis volet exactius cognoscere, is legat Historiarum Nicolai libros vicesimum tertium quartumque supra centeslmum. 
<urn:lofts:fhg.3.nicolaus_damascenus:92.2>  Tunc vero quum in Ioniam venissent, magna Judaeorum multitudo, qui urbes illas incolebant, ad Agrippam, occasione fiduciaque sumpta, se contulerunt: et apud eum de injuriis, quae sibi fierent, expostulabant, ut qui suis uti legibus prohibeantur, et sacris diebus in jus vocentur magistratuum iniquitate, et pecuniis spolientur quas Hierosolyma mittere vellent, coganturque ad obeundam militiam et publica munera, et in ea sacras pecunias insumere, quibus semper soluti essent, quum ipsis Romani secundum patrias leges vivere permisissent. Haec dum vociferantur, rogavit Herodes Agrippam, ut illorum rationes audire vellet, allegavitque quendam suum amicum, nomine Nicolaum, qui Judaeorum causam ageret. Quumque assessores sibi advocasset Agrippa Romanorum primores et qui aderant reges et principes, Nicolaus pro Judaeis dicere aggressus est. 
<urn:lofts:fhg.3.nicolaus_damascenus:93.1>  Herodes autem quum multas erogationes domi forisque faceret, audito, Hyrcanum, qui ante ipsum regnaverat, aperto Davidis sepulero, tria inde millia talentorum argenti abstulisse, quum multo plura restarent sumptus quamvis magnos expletura, jam dudum quidem id imitari in animo habuerat. Hoc vero tempore noctu aperto monumento intrat, sollicitus, ne per urbem hoc innotesceret, ideoque amicorum nonnisi fidissimos assumpserat. Depositas tamen pecunias, ut Hyrcanus, non invenit, sed multum in ornatu auri et gemmarum, quae abstulit omnia. Voluit et ad ditigentiorem indaginem interius penetrare ad conditoria corporum Davidis et Salomonis, sed duo ex ipsius comitatu perierunt, flamma, ut fertur, e penetralibus erumpente. Quels ipse territus paindo facinori ad os monumenti opus struxit magni impendii e marmore. Et operis quidem hujus meminit Nicolaus, qui illa aetate historiam scripsit, sed non et regis descensum illum commemorat, gnarus factum id non ex honesto esse, eundemque morem ubique in scribendis rebus servat. Nam quum vivente illo et regnante scriberet, regi, cujus gratiam magni faciebat, obsecutus est, eaque tantum attigit, quae ad ipsius gloriam pertinerent. Contra vero, quae haud dubie facta erant improbe, ea aut quaesito colore pinxit, aut obduxit silentio. Nam et Mariamnes filiorumque ejus caedem crudeliter a rege patratam specie aliqua recti excolere quum vellet, illius impudicitiam, horum etiam insidias confinxit. Atque ita passim in omni scriptione recte a rege Herode facta supra modum praedicat, peccata vero labobriose excusat. Sed ei forte aliquis veniam det; neque enim in posteritatis usum historiam scribebat, sed operam hanc regi gratificabatur. 
<urn:lofts:fhg.3.nicolaus_damascenus:94.1>  Quum nullum tot malorum tinem reperiret Herodes, constituit iterum Romam mittere, si quid amicorum gratia et precibus apud Caesarem impetrare aequius posset. Legationem suscepit Nicolaus Damascenus. 
<urn:lofts:fhg.3.nicolaus_damascenus:94.2>  Nicolai legatio hunc in modum successit. Is postquam Romam et in aulam venerat, non ea tantum, quorum ergo missus, exsequi, sed ultro Syllaeum accusare constituit. Nam Arabes, priusquam cum iis colloqueretur, aperte inter se dissentiebant, quorum nonnulli quum se a Syllaeo subduxissent, ad Nicolaum se applicuere, facta omnia injusta ei indicates, manifestisque indiciis ostendentes, eum multos ex Obodae hominibus interfecisse: quum enim discessionem fecissent, subreptae arant literae, quibus ipsum redarguebant. Quam rem sibi valde opportunam videns Nicolaus, ea utebatur ad id quod sibi agendum erat, modis omnibus studens, ut Caesarem cum Herode in gratiam redire faceret. Certo enim sciebat, si vellet Herodis facta defendere, non habiturum audientiam; sin Syllaeum accusare constitueret, fore ut occasio sibi daretur Herodis causam melius agendi. Contestata igitur lite dictaque die, Nicolaus, adsistentibus sibi Aretae legatis, et alia Syllaeo objiciebat, et quod regi suo Arabumque multis perniciem attulisset, quod que ad perturbandum statum pecunias mutuo sumpsisset; eum etiam arguebat mulieres cerrupisse tam Romae quam in Arabia: et, quod maximum esset, adjiciebat, Caesarem alienasse, quod ipsum nihil veri de gestis ab Herode docuerit. Ubi autem ad hunc locum ventum est, eum interpellabat Caesar, jubens hoc unum diceret de Herode, annon exercitum in Arabiam duxisset et bis mille et quingentos homines illic occidisset, et direpto agro abduxisset captivos? Ad haec Nicolaus, de his se vel maxime, ait, docere posse, haec partim nihil habere veri, partim non ita facta ut tu accepisti, nec ut ob ea merito succensere Herodi debeas. His praeter opinionem auditis, et Caesare attentiorem se praebente, quum narrasset de quingentis talentis mutuo datis, et de syngrapha, in qua cautum fuerat ut liceret Herodi, ubi dies praestituta cessisset, pignora capere ex universa Arabum terra, hanc expeditionem non expeditionem esse dixit, sed justis de causis pecuniae sibi debitae exactionem. Neque tamen huc festinanter decurrisse Herodem, sed post aditos aliquoties Syriae duces Saturnium et Volumnium: «denique, postquam apud Berytum his coram Syllaeus per tuam fortunam jurasset, omnino intra trigesimum diem se et nomen exsoluturum, et dediturum qui ex ditione Herodis in Arabiam profugerant. Et quum horum nihil Syllaeus praestitisset, iterum ab Herode appellatos duces; quumque hi ei permisissent pignora capere, vix tandem cum suis profectum in Arabiam. Equidem hoc, inquit, est, quod tragice exaggerantes bellum appellant, atque ejusmodi erat ista expeditio. At quomodo bellum dicatur haec juris persecutio post impetratam a ducibus tuis veniam, idque ex praescripto cautionis, post violatum et deorum aliorum numen et tui, Caesar, nominis majestatem? Jam restat dicere, quae ad captos homines pertinent. Quum Trachonitae latrocinari coepissent, quadraginta primum, mox etiam complures, ne ab Herode ad supplicium raperentur, in Arabiam perfugerunt. Hos recepit Syllaeus, et omnium hominum in damnum aluit, locumque ad habitandum dedit, imo et horum ex latrociniis quaestus partem in se vertit. Eoden tamen juramento spopondit, hos se dediturum illa ipsa, die, quae et pecuniae solvendae erat praestituta; nec potest ostendere in praesenti quenquam alium praeter hos ex Arabia abductum, ac ne hos quidem omnes, sed qui latebras reperire nequibant. Jam quum videris illud invidiae plenum de hominibus captis nihil esse nisi calumniam, rogo aliud, Caesar, cognoscas nequissimum figmentum et mendacium, quo usus hic est, ut te ad iram concitaret. Pro cognito enim affirmo, quum in nostras partes irrupisset Arabum exercitus, et eorum qui Herodi parebant unus atque alter periissent, tum demum, et non ante, sua tutante Herode, occubuisse Nacebum illorum ducem, et una homines non supra viginti quinque, e quorum iste singulis centenos faciens, bis mille et quingentos narrabat occisos.» Caesarem jam ante nutantem haec maxime commoverunt; et ad Syllaeum versus, jam manifestus irae, quaerit, quot Arabes interierint. Illo autem haerente et male se edoctum fatente, lecta est rei creditae cautio, lectae et ducum literae et civitatum querelae de latrociniis. Tandem eo perductus est Caesar, ut capitis Syllaeum damnaret, Herodi vero conciliaretur, ut quem jam poeniteret eorum quae calumniis inductus duriora ipsi scriperat; et Syllaeo hoc quoque exprobraret, sese ejus falsis verbis adductum, ut in amicum veterem amicitiae officia exueret. 
<urn:lofts:fhg.3.nicolaus_damascenus:95.1>  Haec (in filium Antipatrum) dicenti Herodi obortae lacrimae finem dicendi fecere. Atque Nicolaus Damascenus, qui et regi amicus erat et convictor prope quotidianus, et plerisque suis rebus, de quibus agebatur, interfuerat, quum eum rogasset rex, ut reliqua adderet, quae pertinerent ad criminum probationem, persequebatur .... 5. Nicolaus accusationem a rege coeptam atrocius persequens, argumenta omnia ad eam firmandam, quae ex quaestionibus aut testium fide haberi poterant, densavit. Inprimis vero regis virtutem praedicabat, et merita in bene educandis instituendisque liberis, quorum ille non modo fructum perciperet nullum, sed inde in alias ex aliis incideret calamitates. Neque tamen adeo se mirari priorum filiorum temeritatem: fuisse enim juvenes, et a malis consultoribus corruptos, ut majori quam oporteret fruendi imperii festinatione a naturae legibus desciscerent. At Antipatri stupendum plane scelus, quem tot patris merita non flexerint, venenati in morem animantis, nisi quod hujus quoque generis aliquid creditur beneficiis emolliri; nec tratrum miseranda exempla absterruerint, quo ninus eos imitaretur obfirmato in duritatem animo. Atqui tu ipse, inquit, Antipater, index fuisti facinoris fratrum, tu argumenta suppeditasti, tu in convictos ut animadverteretur fecisti. Nec id culpamus, quod in illis iram satiasti: sed hoc miramur, te tem subito aemulatum ipsorum improbitatem: et hinc discimus, quae fecisti antea, in iis propositam fuisse non salutem patris, sed fratrum perniciem, dum insectando scilicet ipsorum malitiam id consecutus, ut patris amans filius credereris, majores inde vires et audaciam ad scelus aggrediendum sumeres. Docet hoc res ipsa. Fratres sustulisti ob ea quae admiserant: conscios atque adjutores eorum non dedidisti, ut facile appareat, te tacito cum his foedere inito accusationem aggressum, nimirum, ut solus parricidii compos fieres, et duplicem, sed utramque tuo dignam ingenio perciperes voluptatem: palam quidem confectis fratribus, quo nomine, tanquam rem praeclare gessisses, ultro gloriaris, nec injuria; sin minus, tu illis pejores, qui clam patris vitae insidiatus es, illos, non quod non patri moliti essent necem, odio habens (nam id si esset, non te obligasses eodem crimine), sed quod regni heredes essent justiores. Patrem autem interficere voluisti, scilicet fratribus superadditum, ut periculum effugeres, ne, quae in eos culumnistus es, detegerentur, et quae tu meritus eras supplicia, ea de infelici patre exigeres: repertor non vulgaris parricidii, sed quale bactenus ignorat hominum vita. Non enim tantum patri filius insidiatus es, sed et amanti te, beneficiis ab eo affectus, re ipsa jam particeps regni et successor designatus: ita ut voluptatem imperii re ipsa jam perciperes, et spem plenae possessionis certissimam haberes, conscripta patris voluntate. At tu non Herodis bonitate, sed pravitate ingenii tui res metiebaris, hoc agens, ut patri indulgentissimo partem quae ei restabat de imperio auferres, et cujus conservator volueras dici, eum re ipsa conareris interficere: ac quasi non satis esset temet malum esse, matrem etiam tuis pessimis consiliis implevisti, et fratrum concordiam dissociasti. Atque patrem feram appellare ausus es, ipse pessimos serpentes exsuperans feritate animi, unde illud virus in proximos sanguine et tantorum tibi bonorum auctores in promptu esset, stipato satellitiis, armato astubus, nec virorum tantum sed etiam mulierum adversus senem, quasi tuus ille odio tam injusto insessus animus ad maleficia non sufficeret. Et nunc apparere hic audes, ut post tortos homines, liberos, servos, viros, feminas, tuam unius ob causam, post tot judicia eorum qui tecum conspiraverant, veritatem eximere, parum sit, nisi insuper evertas legem in te scriptam, et Vari aequitatem et ipsam vim justitiae. Itane tuae confidis audaciae et confidentiae, ut etiam tormentis temetipsum subjici velis, dum prius habitis quaestionibus fidem detrahis, ut illi scilicet, qui patrem tuum salvum voluerunt, mendaces habeantur, illis vero credatur quaestionibus, quas tu rexisti? Quando regem liberabis, Vare, a consanguineorum injuriis? Quando exstingues portentum illud hominis, eum dico, qui in fratrum perniceim patris amorem simulavit, ac deinde, quum solus brevi regno esset potiturus, fata ejus maxime omnium praecipitare voluit? Scis quippe parricidium communem in humanum genus universum esse injuriam, et naturae pariter ac vitae hominum infestum, nec ideo minus** ut tantum modo cogitatum; et qui non punit, naturae ipsi facit injuriam.» 6. Addidit super haec Nicolaus quaedam a matre Antipatri muliebri garrulitate effusa, consultos vates et sacra facta, quibus rex devoveretur; et quae in Pherorae uxores Antipater in vino atque amoris aestu proterve fecerat. Tum vero repetiit, quae tormentis et testimoniis comperta erant: multa autem et varia erant partim ex praemeditatione indicata, partim ex tempore et subinde confirmari reperta. 
<urn:lofts:fhg.3.nicolaus_damascenus:95.a.1>  Antipater talia locutus multisque e consanguineis ad ea quae dixerat testimoniis suis firmanda adhibitis, finem dicendi fecit. Surrexit vero Nicolaus, qui Archelai causam egit, dixitque, illa quidem, quae in templo facta, obstinatis potius eorum animis, qui passi sint, imputans quam Archelai potestati. Nam talia coeptantes non eo tantum injustos esse, quod innocentes vexent, sed etiam quod pacis et aequi amantes in ultionem impellant. Hos autem homines verbo quidem in Archelaum patrasse hostilia, re ipsa autem in Caesarem‚ uti pateat. Constat enim (inquit), quos ad vim ac injuriam prohibendam Archelaus miserat, occisos ab illis neque Deum neque fas dierum sanctissimo- rum reverentibus. Etsi sunt, quorum non puduit Antipa- trum suscipere tutelam, sive ut odio in Archelaum suo morem gereret, sive quod jus et aequum omne aversetur. Certe qui adoriuntur alios, nihilque mali suspicantes injuriis lacessunt, hi sunt, qui nolentes cogunt sui tuendi causa ad arma recurrere. Tum reliquorum omnium , quae objecta fuerant, causam assignavit iis ipsis, qui consilio erant accusatoribus. Nihil enim esse quod non illorum instinctu factum jam in injuriae tanquam ab Archelao commissas accusationem producatur : unde color quaeratur injuriae, quod non ipsis factum sit suasoribus. Neque ea per se esse improba, sed in odium Archelai ita reserri, ut improba videantur. Tanto illos agi studio laedendi cognatum hominem de ipsorum parente bene meritum et ipsos omni- bus amicitiae officiis prosecutum. Testamentum a patre factum bene mentis compote, et haud dubie posteriores tabulas potiores esse prioribus, eoque magis, quod Caesari omnium, quae in iis scripta sint, plenissimum arbitrium relinquatur. Non timendum, ne horum iniquitatem Caesar imitetur, qui Herodis, ex cujus viventis potentia fructus plurimos ceperint, nunc mortui voluntatem oppugnent, idque satis sibi conscii, neutiquam se de Herode ita meritos‚ ut Archelaus fuerit. Non eum esse Caesarem, qui viri amici, bellorum socii, qui in omnibus ex Caesare pendere semper voluerit, rescindat testamentum sure commissum fidei. Multum ab horum malignitate ab futuram Caesaris vir- tutem ac fidem toti humano generi testatissimas, neque id in eum cadere‚ ut non sanaee mentis pronuntiet regem, qui primum filio bono hereditatem reliquerit, deinde in hoc ipsius Caesaris fidem imploraverit. Quando testamentum condens Herodes ita sapuerit, ut Caesaris arbitratui cuncta submitteret, in herede quidem eligendo desipere non potuisse. Haec sere quum oratione percurrisset Nicolaus, finem dicendi facit. Caesar autem Archelaum, qui se ad pedes ejus abjecerat, comiter allevavit, regno dignissimum esse dicens. 
<urn:lofts:fhg.3.nicolaus_damascenus:96.1>  Quum autem Judaei ejusmodi orationem habuissent, Ni- colaus reges de criminibus purgavit, Herodem quidem‚ quod nulla dere ab illis accusatus fuerit quamdiu viveret, neque fas esse ut qui apud aequos rerum judices accusare et de vivente poenum sumere potuerint, mortuo accusatio- nem conflarent; quae vero ab Archelao acta essent‚ ad illo- rum improbitatem injuriasque referebat, qui quum res contra leges affectassent‚ et illorum caedes tacere coepissent, quibus curae erat illos ab injuriis prohibere, nunc de inju- riis vindicatis quererentur. Iisque objecit rerum novarum studium, quodque seditionibus delectarentur, ut qui justi— tiam colere legibusque parere nescirent, quod in omnibus vincere vellent. Et haec quidem Nicolaus. 
<urn:lofts:fhg.3.nicolaus_damascenus:97.1>  Hesiodus, Hecataeus, Hellanicus, Acusilaus, nec non Ephorus ac Nicolaus veteres olim ad mille annos vitam produxisse aiunt. 
<urn:lofts:fhg.3.nicolaus_damascenus:98.1>  Ἀκολασία Thucydides dixit, ἀκολαστία vero Alexis, ἀκολαστότατα Aristoteles, et ἀκολαστότερα apud Nicolaum legitur. 
<urn:lofts:fhg.3.nicolaus_damascenus:99.1>  Huic viro cognomen Augusti in honoris testimonium imposuerunt, templisque eum et sacrificiis venerantur per insulas continentesque dispersi populi atque civitates, ut et virtutes ipsius maximas et collata in se beneficia rependant. Hic enim ille est, qui ad summam tam prudentiae quam potentiae culmen evectus, omnium quos memoria comple- etitur hominum latissime regnavit et longissimis terminis Romanum sepsit imperium, ac firmissime Graecorum bar- barorumque non populos tantum sed animos etiam sibi ad- junxit, primum quidem armis, mox vero etiam nulla usus vi, sed volentes lubentesque ad se pelliciens, quum huma- nitate magis etiam quam viribus inclaruisset, vel iis obse- quium persuasit, quorum antea ne nomina quidem nove- ramus, quique nullius unquam per hominum memoriam imperio subditi fuerant: nam quot populi trans Rhenum habitant et supra mare lonium, et Illyricae originis gentes, quos Pannonios et Dacas vocant, omnes pacavit. Quoere in Excerptis de rebus fortiter gestis. II. Hic vir quantum praestiterit virtute et prudentia, quae quum domi in administratione reipublicae tum foris in difficillimis bellis et civilibus et externis eluxit, dictis scriptisque prosequi materia ingeniis proposita est eorum, qui celebrando praeclara facta ipsi gloriam sibi parare cupiant. Ego vero res ejus gestas ita enarrabo, ut verum omnibus pateat. Primum igitur de genere ejus atque indole dicam, qui ejus parentes ac quae a prima aetate fuerit institutio, cujus beneficio tantus postmodum vir evasit. Pater ei Octavius senatorii fuit ordinis, cui quum majores et opibus et aequitate nobiles impuberi adhuc rem reliquissent, et eam tutores dissipassent, ipse jus suum illis remittens, residuis contentus vixit. III. Annum aetatis circiter nonum agens Caesar haud mediocri admirationi fuit Romanis, quippe qui in tantilla aetate egregiae indolis specimina ederet, ita ut et ab adultae aetatis viris orationem habens ad multitudinem maximo applausu acciperetur. Porro mortua avia (Julia) educatus est apud Atiam matrem et L. Philippum vitricum: qui quidem originem ab iis ducebat, qui Philippum Macedonem superaverant. Apud hunc velut alterum patrem educatus Caesar maximam spem ostendebat, jamque tum ab aequalibus suis, pueris nobilissimis, colebatur. Adjungebant se ei plurimi, inter quos et adolescentes non pauci, quibus capessendae propediem reipublicae spes erat, ac quotidie maxima frequentia juvenum ac virorum et aequalium puerorum deducebatur, sive equitatum extra urbem prodiret, sive ad propinquos aut alios quos viseret. Nam animum quidem optimis artibus, corpus vero generosis ac militaribus exercitationibus iinstruebat; et quae didicerat facilius quam docentes ipsi in rem conferebat; quod vel maxime civitati eum admirabilem fecit. Enimvero eum sollicite observabat mater Attia cum Philippo vitrico; quotidie a magistris et custodibus, quos puero apposuerant, inquirentes studiose, quid rei egisset, quo esset profectus, qua ratione deim transegisset, quibuscum denique esset versatus. IV. Post haec bello civili urbem turbante in villam paternam subductus est a parentibus. Inde annos circiter quattuordecim natus in forum descendit, posita praetexta togam puram indutus, quod virilis tirocinii argumentum est; omniumque civium oculis in eum defixis, ob oris speciem atque generis nobilissimi splendorem diis sacrificavit: et in collegium pontificum adscriptus est in locum L. Domitii (Ahenobarbi), qui e vivis abierat: quod quidem populus suis sufragiis libentissime jussit. Ita simul cum virili toga maximo sacerdotio ornatus, diis sacra faciebat. Ceterum tametsi inter tirones relatus esset ex more ac legibus Romanorum, nihilominus mater ex vestibulo eum progredi vetabat, nisi quo antea praetextatus ventitare consueverat, eodemque cultu illum habebat, et in eodem quo prius cubiculo cubare cogebat, prorsus legibus duntaxat tiro, cetera praetextati instar arctius habebatur. Vestitum porro nunquam mutavit, sed perpetuo patria veste amictus fuit. V. Legitimis diebus templa deorum adibat sed noctu, quum formae decore ac splendore generis plurimas mulieres in amorem sui raperet; saepe vero ab iis tentatus nullis unquam artibus cessit; sed partim matris sollicitudo, quae eum custodiebat, neque evagari sinebat longius, partim ipse semet sua prudentia muniebat, quippe qui aetate in dies progrederetur. Porro quum Latinae feriae adessent (quibus consules sacrificii patrii causa in montem Albanum egredi mos est, jurisdictione interim sacerdotibus mandata,) Caesar medio in foro posita curuli sella consedit. Quem quidem plurimi jurisdictlonis causa adierunt, multi causa duntaxat spectandi adolescentis confluxere, quippe omnium in se oculos convertebat, maxime eo in tempore, quum majestatem ac dignitatem quandam sibi adscivisset. VI. Ceterum quum C. Julius Caesar Europaea bella jam confecisset, ac Pompeium in Macedonia superasset, Aegyptoque esset potitus, tandemque ex Syria et Euxino reversus ponto trajicere in Africam pararet, ut reliquum belli in eam partem translati conficeret: Octavius, qui avunculum in eo bello comitari cupiebat, quo usum rei militaris colligeret, postquam Attiam matrem ab eo consilio abhorrere sensit, tum quidem quievit. Nam Caesar quoque avunculus ut ejus amantissimus, nondum illum proficisci ad bellum velle videbatur, ne adolescens corpore infirmo, mutata repente ratione victus, morbum contraberet. His igitur causis expeditioni minime interfuit. VII. Verum confecto hoc quoque bello quum Caesar Romam rediisset atque ex captivis paucissimos venia prosequeretur, eo quod prioribus bellis minime admoniti fuissent, hujusmodi quid tum temporis evenit. Erat Agrippa singulari amicitia ac praecipua quadam sodalitate cum Octavio conjunctissimus, quippe qui a puero simul educatus fuisset. Hujus frater M. Catoni acceptissimus ac bello Africo comes, tunc inter captivos erat. Cui Octavius veniam quidem impetrare cupiebat, sed quum prae pudore (nondum enim ab avunculo quidquam petierat), tum etiam gnarus, quam infenso animo in cives eo bello captos esset Caesar, identidem cunctabatur. Tandem vero, quum se ipse confirmasset, petiit et obtinuit; qua quidem re magnopere laetabatur, quod amico fratrem restituisset. Sed a ceteris quoque non mediocriter laudabatur, eo quod gratia atque ambitione sua primum ad salutem amici esset usus. VIII. Exinde Caesar ex bello Africo ac ceteris a se confectis bellis triumphum egit, et Octavium, quem sibi filium adoptaverat, quum ob cognationis vinculum paene natura esset filius, currum suum prosequi jussit, ornatum donis militaribus, ac si in eo bello contubernalem habuisset. Pariterque in sacrificiis et quoties deorum templa adibat, juxta se proximum collocabat, utque ceteri ei concederent jubebat. Et jam C. Caesar imperatoriis insignibus ernatus, qui honos Romae maximus habetur, summo in honore apud cives erat. Ceterum Octavius, et in thestro et in conviviis assiduus illius comes, quum illum prorsus paterna benevolentia secum colloqui videret, jam paullisper animo erectior ac confirmatior, captata temporis opportunitate, verecunde apud avunculum intercedebat pro amicis ac civibus, qui ejus suffragio quidpaim obtinere a Caesare volehant, nec difficile impetrabat; multisque adeo necessariorum maximo usui fuit, quum sollicite observaret, ne importune neve moleste avunculum interpellaret. Haectum et humanitatis et insitae prudentiae non obscura nec pauca specimina edebat. IX. Sed quum C. Caesar praebitionibus ludorum atque hujuscemodi editionibus adsuefacere illum vellet, duoque essent theatra, alterum Romanum, Graecum alterum: Romani quidem ipse curam sumpsit, Graeci vero curationem Octavio delegavit. Qui quum operam deret impensius, suam ut industriam ac comitatem testificaretur, persideretque assidue usque ad finem spectaculi, idque maximo aestu ac diebus longissimis, tandem, utpote adolescens nondum assuetus labori, in morbum incidit; quo ingravescente cuncti timore pallebant, solliciti, ne quid ejusmodi indoles tristius pateretur: maxime autem omnlum C. Caesar sollicitus erat. Proinde quotidie aut ipsemet praesens adolescenti animum spemque addebat, aut amicos visendi causa mittebat, medicosque ab eo vetabat discedere. Forte quadam die coenanti nunciatum a quopiam est, adolescentem deliquium pati ac pessime se habere; statimque, ut erat discalceatus, e lecto exsiliens, ad cubiculum, in quo aeger curabatur, contendit, et pavens ac sollicitus medicos enixissime rogavit, ipse lecto adsedit, ac tandem recuperato puero magnopere est gavisus. X. Porro quum Octavius morbi quidem discrimine liberatus, adhuc tamen infirmo corpore esset, Caesar proficisci ad bellum in Hispaniam parabat, quo quidem puerum in contubernio suo deducere ante statuerat, sed ob conflatam aegritudinem haudquaquam poterat. Igitur appositis puero custodibus, qui accurata victus ratione illum regerent, datisque mandatis, quum vires collegisset, se ut sequeretur, ad bellum perrexit. Namque Cn. Pompeius Magni filius major natu, brevi temporis spatio praeter omnium spem magnis copiis comparatis, vindicare patris necem in animo habebat, clademque ejus, quantum in se esset, resarcire. Sed Romae relictus Octavius primum quidem omni diligentia corpus curavit, viresque brevi recuperavit; postea vero statim ad iter se accinxit ex mandatis avunculi (sic enim eum vocabat). Quumque plurimi sese ei comites ambitiose offerrent ob maximam spem quam in se ostendebat, rejectis omnibus atque in his matre ipsa, selecto ex famulis robustissimo quoque ac velocissimo, iter acceleravit, atque incredibili celeritate longissima spatia permensus, tandem haud procul castris avunculi pervenit, qui quidem septem mensibus bellum jam omne confecerat. XI. Tarraconem ingressus, admiratione omnes perculit, quonam pacto in tanto bellorum tumultu advenisset. Nec tamen invento ibi avunculo‚ pluribus laboribus ac periculis conflictatus est, tandemque avunculum in Hispania assecu- tus est circa urbem Calpiam. At Caesar, qui eum aegrotum domi reliquerat, quum salvum ex hostium ac latronum insidiis insperato videret, tanquam silium amplecti ac deosculari coepit. Neque vero eum dimittebat usquam, sed assidue in contubernio babebat, laudabatque ejus industriam simul et festinationem, quod primus eorum, qui ab urbe profecti erant, affuisset, eumque de multis rebus sedulo interrogabat, quo ingenii ac judicii periculum faceret. Sed quum sagacem et sollertem ac modici sermonis eaque so— lum‚ quae ad rem pertinent, respondentem deprehenderet, magis ac magis illum in dies amabat. Hinc quum Carthagi- nem navigandmn esset, jussus in avunculi navem cum quinque famulis conscendere, tres praeterea sodales secum adduxit. Ac verebatur quidem, ne ab avunculo factum nesciente objurgaretur; sed longe aliter res cecidit, siqui- dem ea re delectatus Caesar juvenem laudavit eo, quod sodales diligeret et virtuti ac bonis artibus deditos testes omnium factorum secum habere semper vellet, atque opti— mam sibi famam apud cives comparare multum studeret. XII. Venerat Carthaginem (Hispaniae) Caesar eo, ut adeuntibus copiam sui praeberet; ac permulti eo convene- rant partim jurisdictionis causa ob privatas controversias, partim ob negotia publica, quidam, ut praemia virtutis ac praeclare factorum acciperent: de his igitur aditus illis da- bat. Multi praeterea alii duces in eam urbem confluxerant. Tum Saguntini, qui maximis criminibus urgebantur et auxilio opus habebant, ad Octavium confugerunt; qui sus- cepta ipsorum causa quum palam apud Caesarem prudenter disseruisset, eos impositis criminibus liberavit laetosque et praecones laudum suarum ac servatorem appellantes do- mum dimisit. Exinde complures patrocinii causa ad illum concurrere, quibus industriam suam approbavit, quippe alios calumniis et criminationibus liberabat, aliis praemia impetrabat, aliis magistratus; proinde erat in ore onmium eximia ejus mansuetudo atque humanitas et in congressibus prudentia. Porro ipse Caesar cavens ***. 
<urn:lofts:fhg.3.nicolaus_damascenus:100.1>  XIII. *** argenti ex more majorum: neve adolescentum compotationibus interesset; ne convivium usque ad vesperam produceret; neve aute horam decimam coeenaret, nisi forte apud Caesarem aut Philippum aut Marcellum, qui sororem ipsius in matrimonio habebat‚ virum modestia ac nobililate praestantissimum. Jam verecundiam, quae huic maxime aetati convenire videtur (quoniam natura ceteras virtutes hujus asseclas esse voluit), semper prae se tulit, factisque ipsis coluit, quoad vixit. Ea praecipue caisa Caesari acceptus fuit, non ob nudam sanguinis propinquitatem‚ ut quidam existimant. Ac jamdudum quidem Caesar eum adoptare decreverat. Sed veritus ne, spe tantae fortunae elatus, quod adolescentibus in summa felicitate educatis usu venire solet, corrumperetur, neve ab instituto virtutis tramite deflecteret, consilium suum occultavit; ac testamento ipse maseulae prolis expers eum in familiam nomenque adscivit, heredemque omnium bonorum instituit, quadrante duntaxat amicis ac civibus relicto‚ uti postea apparuit. XIV. Tunc temporis Octavius ab avunculo petiit, sibi ut visendae matris copiam faceret: quo protinus impetrato Romani profectus est. Ad urbem quum esset in monte Janiculo, occurrit ei nescio quis magna plebis frequentia stipatus‚ qui se C. Marii filium ferebat, eamque in familiam adscribi ambibat. Idemque aliquot matronas Caesaris necessarias sibi adjunxerat, quae de suis natalibus testarentur; sed neque Attiam‚ neque ejus sororem inducere potuerat, ut decus familiae suae mendacio proderent; quippe Marii ac Caesaris familiae erant arctissima necessitudine conjunctae‚ quibus se juvenis ille prorsus alienus impudentissime iuserehat. Igitur ille cum frequenti turba Octavio tum obviam factus‚ ejus quoque auctoritatem elicere ad generis sui confirmationem studebat: nec minore studio eum se- cuta plebs instabat, pro certo habens‚ illum C. Marii filium esse. At Octavius‚ quid sibi agendum esset, incertus hae- rebat animo: nam et osculari eum hominem‚ quem neque ipse‚ quis et unde esset, sciebat, neque mater agnoscebat, molestum videbatur; ex alia parte juvenem cum tanta civium multitudine aspernari, homini praesertim verecundo erat gravissimum. Tandem hujusmodi responso placide hominem dimisit: Caesarem generis sui et patriae totiusque imperii Romani principem esse; hunc adire eique genus suum approbare illum oportere; cui si id approbaverit, statim se et ceteros agnatos ejus auctoritati accessuros; sin secus, nihil sibi cum ipso esse commune: interim vero, priusquam Caesarem adierit, ne se conveniat, neve, ut a necessario, quidquam requirat. Hanc ejus responsionem, quicumque aderant, magnopere laudarunt. Sed nihilominus eum juvenis domum usque prosecutus est. XV. Romae porro divertit Octavius juxta domum Philippi et matris Attiae, quibuscum ut plurimum agebat coenabatque: nisi forte quum alios aequalium apud se convivio excipere vellet, quod perraro faciebat. Dum in urbe moratur, senatusconsulto patribus adscriptus est. Erat etiam sobrietate ac temperantia singulari; quodque admirabile est, anno integro, ut amici ejus testes sunt, in ea aetate, in qua juvenum ac maxime beatiorum flagrantissima libido esse solet, a venere abstinuit, voci simul consulens ac robori. Finis historiarum Nicolai Damasceni et libri ejusdem De vita Coesaris Augusti, in Exerptis De virtutibus et viliis. 
<urn:lofts:fhg.3.nicolaus_damascenus:101.1>  XVI. Caesar junior mense tertio, inde a quo Romae versabtur, huc (Apolloniam) profectus est, ubi commorantem aemulabantur aequales et amici, admirabantur urbis cives universi, laudabant magistri. Quario autem mense ex patria advenit missus a matre libertus, qui perturbatus animoque dejecto literas attulit, in quibus scriptum erat Caesarem in senatu a Cassio et Bruto eorumque sociis esse interfectum. Hortabatur tilium ut ad se reverteretur; ipsam enim nescire quae deinceps eventura essent; necessarium vero esse, ut virum jam se gereret, ut quae facienda essent consilio destinaret et re exsequeretur temporibus fidens ac fortunae. Haec mater literis mandavit. Similia qui eas attulerat nuntiavit, addiditque se statim post necem Caesaris ablegatum nec usquam in itinere moratum esse, quo citius rebus compertis deliberare de iis posset. Magnum imminere periculum, quod quomodo effugeretur ante omnia esset dispiciendum. Haud enim parvam esse factionem percussorum, qui necessarios Caesaris pulsuri sint vel interfecturi. Quae quum audiissent, eo ipso fere tempore, quo jam accubitum ituri erant, summa eos invasit consternatio. Ac confestim fama rei ad exteros quoque pervenit, totamque pervadens urbem certioris quidem nihil, attamen magnam accidisse calamitatem nuntiabat. Congrediebantur itaque complures summa jam vespere cum facibus primorum Apolloniatarum, ob benevolentiam sciscitantes quidnam esset nuntiatum. Deliberanti autem Caesari cum amicis placuit, ut praecipuos Apolloniatas certiores faceret, reliquam multitudinem re infecta dunitteret. Quo facto vix tandem a principibus persuasus populus recessit, atque multa jam nocte otium Caesar nactus est cum amicis deliberandi quid faciendum et quomodo rebus utendum esset. Instituentes igitur considerationem multifariam, nonnulli suadebant, ut in Macedonism ad exercitum se conferret, qui Marco Aemilio ducc ad bellum Parthicum praemissus erat, eoque securitatis causa assumpto Romam ad caedem ulciscendam proficisceretur. Milites pro sua in J. Caesarem benebolentia percussoribus fore infestos; huc accessuram commiserationem quam filius ab exercitu conspectus excitaturus sit. At haec difficilia esse videbantur viro admodum juveni, ac majora quam pro praesenti ejus aetate rerumque imperitia, praesertim quum de multitudinis affectione nihildum compertum haberet, multique instarent inimici. Haec igitur sententia non pervicit. Ultoresque Caesaris fore exspectabant eos omnes, qui viventis adhuc fruebantur fortuna, ad dignitates et divitias ab eo provecti tantisque cumulati donis, quanta ne in somniis quidem sperassent. Aliis vero alia suadentibus, uti fit in inopinatis rebus et improvisis, consultissimum Caeseri videbatur, differre de summa re consilium usque dum amicos ob senectutem et prudentiam suspiciendos conveniens socios deliberationis sibi adjungere posset. Interim quietem agere placuit Romamque proficisci, prius vero in Italia explorare quae necem Coesaris secuta sint, et cum versantibus ibi amicis consilia communicare. XVII. Caesar igitur ejusque socii ad na vigationem accingebantur. Alexander senectutem et infirmitatem praetexens Pergamum in patriam abscessit. Apolloniatae congressi aliquantisper Caesarem, quum vehementer amarent, rogabant, ut maneret apud se; nam urbem se ad quodcumque vellet praebituros ob suam tum in ipsum benevolentiam tum erga mortuum pietatem; simulque consultius fore dicebant, ai, tot inimuicis instantibus, in amica urbe Caesar eventus rerum exspectaret. Ille autem quum praesens vellet tempora rerum observare, non mutavit sententiam, sed necessario sibi proficiscendum esse dixit. Apolloniatas vero et tunc collaudavit, et postea regno potitus libertatem ils et immunitatem aliasque haud paucas gratias concedens felicem quammaxime urbem reddidit. Tunc cum lacrimis populus universus aegre discedentem deduxit, admirans quam per commorationem ostendisset modestiam et moderationem, simulque lugens ejus fortunam. Convenerunt eum ex exercitu non pauci equites peditesque, tribuni et centuriones, et alii quamplurimi ministerii causa, nonnulli etiam privatim: qui arma capessere hortabantur, et ipsi pollicebantur semet expeditioni adjuncturos esse aliisque persuasuros, qui secum necem Caesaris ulciscerentur. Octavius autem collaudans eos, nihil in praesenti indigere aiebat, verum quando vocaret ipsos ad vindictam, ut parati essent rogabat. Quibus illi acquieverunt. Tum Caesar navibus, quae ad manum erant, in altum evectus hiemis adhuc tempestate periculosissima, trajecto mare Ionio, in proximum Calabriae appulit promontorium, ubi nihildum certius incolis de urbis rebus novis nuntiatum erat. Egressus ibi pedestri itiuere Lupiam contendit. Quo quum advenerat, reperit qui funeri Caesaris interfuerant. Hi et reliqua nuntiarunt et quomodo in testamenti tabulis pro filio a Caesare adoptatus et heres scriptus ex dodrante, reliqua opum pars aliis esset legata, ex qua etiam plebi urbanae trecenos viritim sestertios destinasset; et quomodo Atiae, matri Octavii, funeris sui curam demandasset; quomodo populus vi adhibita in medio foro corpus Caesaris concremasset et funere honorasset. Praeterea percussores, Bruti et Cassii socios, narrabant Capitolium occupasse, servosque, promissa libertate, advocasse; ac prima die et secunda, perterritis adhuc Caesaris amicis, multos illis se adjunxisse; ubi vero ex vicinis agris coloni, quos ibi habitatum missos Caesar urbibus Imposuerat, tota multitudine ad Lepidum, magistrum equitum, et Antonium, Caesaris in consulatu collegam, venissent, caedem ejus se ulturos pollicentes: plurimos esse dissipatos; conjuratos vero sociis destitutos congregasse gladiatores nonnullos aliosque quibus implacabilis esset in Caesarem inimicitia, et qui insidiarum participes fuissent. Mox tamen hos quoque omnes e Capitolio descendisse, quum fidem iis dedisset Antonius, qui magna jam militum vi instructus, in praesentia ultionem Caesaris non fuisset persecuturus. Quare illis securis urbe egredi Antiumque se conferre licuisset. Ceterum domus eorum a populo obsessas esse, non sub duce aliquo, sed a sola multitudine ob suam erga Caesarem benevolentiam caedem ejus aegre ferente, idque tum maxime, quum vestem ejus sanguine inquinatam et corpus recens necati, dum ad sepulturam efferretur, conspexisset: quo tempore, vi adbibita, illud in medio foro funere honorassent. XVIII. Quibus auditis Caesar junior memoria hujus viri et amore in lacrimas et lamentationem erumpens luctum renovavit. Quo demum sedato, alteras a matre et ab amicis, qui Romae erant, literas exspectabat; quamquam non diffidebat iis qui res gestas ei nuntiaverant. Nihil enim videbat cur mendacia illi finxissent. Post haec profectus est Brundusium. Jam enim noverat nullum ibi incesse hostem. Prius vero suspicatus ne occupata urbs ab hostium aliquo teneretur, non temere ex Apolloniae litore cursum huc dirigere voluerat. Tum allatae sunt a matre literae, in quibus enixe precabatur, ut ocius Romam veniens ipsi et faliliae universae se restitueret, ne foris insidiis, utpote Caesaris filius adoptivus, appeteretur. Praeterea scripsit eadem quae ipse jam compererat, et quomodo contra Brutum et Cassium populus universus facinus eorum graviter ferens consurgeret. Philippus quoque vitricus literas misit, petens ne Caesaris adiret hereditatem atque ipsum etiam nomen caveret, propter ea quae iste perpessus esset; sed ut a publicis se negotiis abstinens vitam degeret securam. Verum Caesar quamvis nosset benevolentia ductum haec Philippum suadere, contraria tamen decrevit, magna jam moliens fiduciaeque plenus, atque propria sibi faciens laborem et periculum et adversariorum inimicitiam, quibus minime gratus videri neque culquam tanto cedere nomine et imperio volebat, praesertim adjuvante ipsum favore civium et ad capessendos vocante honores paternos, idque justissime; nam et natura et lege istas dignitates ad se pertinere censebat, quum genere Caesari proximus esset, ab eoque ipso in filii locum adoptatus; denique ulcisci tanta perpessum poenasque pro eo repetere omnium esse aequissimum. Haec cogitabat de iisque Philippum literis edocebat minime illum assentientem. Atia mater gaudebat quidem tantae fortunae gloriam imperiique magnitudinem ad filium suum devenire videns, simul vero rem metus et periculi plenam esse intelligens et quae Caesar avunoulus passus esset conspicata, rursus haud libenter admodum hoc admittebat, et videbatur inter utramque fluctuare sententiam mariti atque filii. Sic ilia innumeris curis discruciabatur, modo dolore affecta, quando pericula enumeraret de summo imperio contendenti imminentia, modo guadio elata, quando potentiae honorisque reputaret magnitudinem. Quare avertere quidem filium non audebat res magnas aggredientem justamque ultionem molientem, verumtamen neque etiam incitare eum, quod incerta sit fortuna, sustinebat. Concessit tamen ut nomen Caesaris assumeret, imo prima ipsa hoc collaudavit. Caesar vero postquam de his quoque omnes amicos, quid sentirent, consuluerat, nihil moratus bona fortuna faustoque omine nomen Caesaris et adoptionem adiit: quod tum ipsi tum omnibus hominibus bonorum erat initium, prae ceteris autem patriae et Romanorum populo universo. Ac confestim in Asiam misit ad apparatus et pecunias, quae Caesar ad bellum Parthicum praemiserat. Quibus reportatis una cum tributo annuo populorum Asiaticorum, Caesar, paternis opibus contentus, bona publica in fiscum Romam perferenda curavit. Ceterum tunc quoque amioorum nonnulli suadebant, quod jam Apolloniae suaserant, ut in veteranorum colonias a patre deductas se conferret, milites ibi convocaret, cosque ad expeditionem pro ipso suscipiendam tum aliis modis tum magni Caesaris nominis recordatione excitaret; nam lubentissime exercitum etiam filium Caesaris ducem secuturum et imperata omnia facturum esse. Etenim mira quaedam apud illos fides vigebat et benevolentia erga Caesarem, et memoria rerum quae cum vivente peregerant, et desiderium sub hujus nominis auspiciis una cum filio decertandi imperium, quod ipsi olim patri attribuerant. At horum nondum tempus esse videbatur. Porro legitime honores paternos petens sententia senatus non famam ambitiosi hominis potius quam legibus obtemperantis ferre studebat. Quare amicis aetate provectioribus et peritia pollentibus obsecutus Brundusio Romam sese contulit. XIX. In sequentibus narratio nostra exponet quomodo conflata in Caesarem percussorum conjuratio, et tota res peracta sit, et quaenam deinceps gesta sint, concussa tota republica. Primum igitur ipsam persequar conjurationem, quem ad finem et quomodo facta sit, causasque dicam de quibus conflata in tantum evaserit; deinde vero de altero Caesare loquar, cujus causa hanc narrationem institui, quo modo scilicet ad regnum pervenerit, et in illius locum subsecutus quaenam bello et pace gesserit. Conjuratio initio conflata a paucis est; postea autem multi ejus participes facti, et quot antea nunquam in ducem conjurasse memorantur. Nam supra octoginta fuisse dicunt, inter quos principes erant Decimus Brutus, Caesaris ex intimis amicis, et C. Cassius et M. Brutus, gratia tunc apud Romanos meminu inferior. Hi omnes antea adversarii fuerant et Pompeii partibus addicti. Quo debellato, quum in Caesaris potestatem venissent, in praesens quietem agebant; neque vero, quamquam humanitate et gratia singulos conelliare sibi Caesar studebat, malam spem animis expellebant. Et quum immemor injuriarum erga victos esset ingenita lenitate, illi in rem suam convertentes quod nihil Caesar ipsos suspectaret, abusi eo sunt, ut tanto facilius laterent insidiantes verbis blandis factisque simulatis. Causae vero ad manum viro admovendam eos induxerunt diversissimae privatim singulos et communiter omnes. Nonnulli quod sperabant, si Caesarem removissent, ipsos ejus loco imperio potituros esse, insidias parabant; alii ira propter ea quae per bellum passi essent, necessariis orbati, et opibus et muneribus, quibus in urbe functi erant, spoliati, exacerbabantur, sed iram hanc celantes, speciosius aliquid prae se ferebant, aientes graviter se ferre unius viri imperium, atque hoc agere, ut ex juris aequabilitate respublica regeretur. Aliae denique aliis causae erant ex obvio quoque praetextu repetitae; quae initio quidem nonnisi principes conjurationis jungebant, deinde vero multo plures adducebant, partim sponte sua venientes ob privatas criminationes, partim societate sua aliis vetustae amicitiae firmissimam fidem testaturos et propter hoc se conjuratis adjungentes. Erant etiam nonnulli, qui neutro horum, sed dignitate illorum virorum moti suffragabantur iis, atque veteris status popularis memores aegre ferebant unius viri potentiam, et quamquam ipsi rem non suscepturi fuissent, tamen ubi alius eam aggressus esset, tum alacres se adjungere properabant cum ejusmodi viris, etiamsi pati aliquid deberent, haud cunctantes. Multum vero excitabat etiam quae ex antiquo tempore Brutis erat nobilis fama majorum, qui reges post Romulum Romanis imperantes everterant, primumque populare regimen instituerant. Porro pristini Caesaris amici non ejusdem amplius benevoletiae erant, quod pari apud eum honore esse videbant eos, qui hostes olim fuerant et a Caesare servati. Verum ne his ipsis quidem sincera erat benevolentia, sed offuscans gratiam vetus odium non quae in servatos Caesar contulisset beneficiorum memoriam infigebat, sed quae victi bona amisissent recordantes exstimulabat. Multi etiam eo infensi erant, quod salutem suam Caeari deberent, quamquam ne minimo quidem probro ab eo affecti essent; at nihilominus illud ipsum, quod beneficii loco accepissent, quibus victores summa cum commoditate frui potuissent, cogitationi inhaerens contristabat. His porro jam diverso modo hostiliter affectis ii accedebant, qui expeditionum socii fuerant vel gregarii vel ducum munere fungentes, neque ad honores promovebantur, querentes illi, quod bello capti in veteres legiones cooptarentur et eadem mererentur stipendia. Graviter igitur amici ferebant, codem se loco esse cum iis, quos ipsi in captivitatem rodegissent, et a monnuliis corum vel deturbari gradu honoris. Multos etism accepta ab eo beneficia sive pecuniae largitione sive munerum collatione moerore afficiebant, quod solus ille hoc facere posset, ac reliqui omnes ut nullius momenti negligerentur. Denique ipse Caesar multis ac praeclaris victoriis se efferens haud immerito et plus se quam mortalem jam esse existimans, apud multitudinem quidem cum admiratione suspiciebatur, optimatibus vero et imperia ambientibus molestus esse videbatur. Sic multiplex in eum coorta est turba virorum magnarum, parvorum, amicorum, inimicorum, militarium, civilium, qui suos quisque praetextus ad rem afferebant, et ob proprias criminationes etiam aliorum fidebant accusationibus, Singulique singulos convenientes exstimulabant, fidemque mutuam ex iis quae privatim unicuique erant criminibus praebebant. Atque ita factum est, ut in tanto conjuratorum numero nemo rem deferre auderet. Quamquam nonnulli narrant paullo ante necem ei libellum insidiarum indicem a quo dam traditum esse, quem manu tenens, antequam legisset. Interfectus est, quemque deinde ad mortuum inter reliquos codicillos repererunt. XX. Haec igitur postea demum innotuerunt. Tum vero quum aliis super aliis honoribus ei decernendis alii gratificari vellent, nonnulli autem insidiose insignes illos honores adeo admitterent, ut eos tamquam immodicos in vulgus efferrent, atque sic invidiam simul et suspicionem excitarent: Caesar, utpote simplex indole et civilium machinationum ob expeditiones peregrinas parum peritus, facile iis circumventus est, ex aequo putans laudationes illas esse admirantium potius quam insidiantium. Ommium maxime vero inter decreta viros muneribus publicis fungentes illud offendit, quo etiam jus creandorum magistratuum populo ademptum, atque Caesari data potestas est magistratus constituendi quoscumque vellet, sicuti senatus consulto paullo ante sancito jubebatur. Praeterea varii apud plebem sermones ficti circumferebantur, aliis alia persequentibus commenta. Sic nonnulli dicebant statuisse eum regiam terrae universae marisque in Aegyptum transferre, ubi Cleopatra regina Cyrum filium Caesari peperisset. Quod ipse testamento suo tamquam mendacium redarguit. Alii in Ilio sedem regni constituturum ferebant propter cognationem inde ab antiquo cum Dardanidis sibi intercedentem. Praeterea hocce adversarios exasperabat quammaxime. Erat ei status aurea ex populi decreto in rostris dedicata. Huic quondam diadema impostium conspexerunt; idque Romani vehementer suspectabant, servitutis esse signum censentes. Et advenientes tribuni Lucius Coesetius Flavius et Caius Epidius Marullus, unum ex ministris jubent adscendere detractumque diadema projicere. Quod quum comperisset Caesar, convocato in Concordiae templum senatu, tribunos accusavit, ab ipsis dicens diadema impositum esse, quo palam se contumelia afficerent et viros strenuos se ostenderent, nihil amplius neque senatus neque suam ipsius auctoritatem curantes. Altioris consilii et insidiarum huic facto subsesse indicium, si quando possent se populi in invidiam ductum, utpote illegitimae dominationis appetentem, ipsi rerum novarum auctores interficere. Quibus dictis senatu suffragante, exilio eos mulctavit. Illis igitur solum vertentibus alii tribuni substituti sunt. Populus vero acclamans jubebat Caesarem regem esse, et diademate caput cingere nihil morari, quandoquidem ipsa Fortuna statuam ejus redimivisset. Ille autem declaravit omnia se populo gratificantem ob ejus in ipsum benevolentiam, hoc tamen nunquam concessurum esse; atque veniam petivit, si obioqueretur mores servaturus patrios; nam malle se consulare munus habere ex legum praescripto, quam regium imperium legum adeptum contemptu. XXI. Ac tunc quidem talia dicebantur. Post haec festum Romae celebrabatur hiemis tempestate, Lupercalia vocant, in quo pompam ducunt seniores simul et juniores, nudi, uncti et praecincti, obviosque jocis lacessentes ac pellibus verberantes caprinis. Hoc igitur instante festo, dux pompae creatus erat Marcus Antonius. Procedebat ille per forum, uti mos erat, multa comitante plebe. Tum ad Caesarem sedentem pro rostris in sella aurea et amictum toga purpurea, primum Licinius lauream tenens coronam, cui insertum diadema conspiciebatur, adscendit (erat enim editior locus, in quo Caesar concionari solebat, a collegis elatus), et ante pedes ejus disdema deposuit; dein clamante populo, in caput ponit. Contra hunc Caesar Lepidum advecat magistrum equitum. Is vero moras nectebat. Interca Cassius Longinus, conjuratorum unus, bene se affectum simulans, quo lateret tanto facilius, detraxit diadema et in genna reposuit. Una cum eo erat etiam Publius Casca. Caesare autem rejiciente diadema, populoque plaudente, confestim accurrens Antonius nudus unctus, sicuti erat in pompa, rursus imponit capiti. Tum detractum Caesar in populum projecit. Ac postremi quidem ob id plausum ediderunt, sed propius adstantes clamabant, ut acciperet neque rejiceret donum populi. Etenim alii aliter de his sentiebant. Pars aegre id ferebant, ut imperli signum majoris quam popularis status admittered; pars gratificari volentes rem comprobabant. Alii haud absque ipsius Caesaris sententia Antonium hoc fecisse dictitabant. Multis etiam haud invitum erat Caesarem sine controversia regium tenere imperium. Tam varii inter multitudinem rumores spargebantur. Porro quum iterum Antonius diadema capiti Caesaris admoveret, clamare populus: Salve rex. Ille vero recusans diadema Jovi in Capitolium mitti jussit, huic magis id convenire dicens. Ad quae denuo iidem plaudebant, sicuti antea. Ceterum alius quoque de his sermo fertur, ex quo Antonius Illa fecit Caesari quidem, uti sperabat, gratificaturus, sibi autem spem fovens, si forte pro filio ab eo adoptaretur. Postremo Caesarem amplexus adstantibus quibusdam diadema tradidit, qui statuae Caesaris proximae imponerent. Idque illos fecisse aiunt. Inter ea igitur quae tunc evenerunt, etiam hoc inprimis conjuratos ad maturanda destinata consilia incitavit, quum majorem fidem eorum quae suspicabantur ob oculos poneret. XXII. Haud multo post praetor L. Cornelius Cinna, Caesare precibus placato, docretum scribi curavit, quo pulsis tribunis permissum est, ut in patriam redirent, et ex populi voluntate, adempta potestate tribunicia, privati essent, sed a republica capessenda non arcerentur. Itaque, non refragante Caesare, Romam tribuni redierunt. Mox Caesar comitia annua magistratibus creandis habet (nam horum quoque ex decreto penes ipsum potestas erat), et in annum sequentem consules designat C. Vibium Pansam et A. Hirtium, in tertium annum Decimum Brutum, e conjuratis unum, et Munatium Plancum. Post haec aliud accidit, quod vehementer conjuratos excitavit. Etenim forum amplum splendidumque Romae aedificans Caesar opifices convocaverat, iisque opera facienda elocabat. Dum his occupatur, accedunt principes Romanorum, decreta afferentes honorum, quos tunc communi consensu in senatu ei detulerant. Agmen ducebat Antonius consul, Caesaris collega, manu tenens decreta; praeibant lictores hinc inde plebem arcentes; consulem comitabantur praetores et tribuni et quaestores et reliqui omnes magistratus; sequebatur senatus decore incedens, et deinceps immensa numero multitudo et quanta nulla usquam alia. Stupendus erat splendor dignitasque primorum, qui quum summam totius imperii tenerent ipsi alium admirabantur praestantiorem. Accedentibus illis, Caesar sedebat, et cum iis qui obliqui adstabant colloquens ideoque faciem ab advenientibus aversam habens, quae in manu erant negotia tractare pergebat, usque dum ex amicis quidam dicere: «Specta ex adverso accedentes.» Tum positis libellis ad illos se convertit, et de iis quorum causa venerant dedit aditum. Quibus quum interessent conjurati, ob casum illum etiam reliquos suo in Caesarem odio implebant vel ipsos jam male affectos. Animis tunc ardebant vel ii, qui ad perniciem reipublicae, non ad recuperandam libertatem manum viro injicere moliebantur, opportunitatemque exspectabant, qua domare possent eum qui insuperabilis esse omnibus videbatur: nam trecentis ac duobus proeliis, quae ad illud temporis in Asia et Europa commiserat, nunquam cladem tulisse putabatur. Jam quum solus solus saepe exiret et conspiciendum se ipsis praeberet, spes erat fore, ut insidiis circumveniretur. Nihilominus machinabantur si qua ratione corporis custodiam amovere possent, verbis eum demulcentes, quasi sacrosanctus ab omnibus censeri et pater patriae appellari deheret, atque decreta in hanc sententiam scribentes, num forte his seductus et revera se ab ipsis amari confidens omniumque benevolentia satis se custoditum putans satellites dimitteret. Quo demum facto, multa iis exsequendi consilia praebebatur facilitas. XXIII. Ad deliberandum palam coitabant nunquam, sed clanculum bini vel terni in suas invicem domus. Ubi multa, ut consentneum, dicta motaque sunt circumspicientibus tantam rem qua ratione et quo loco aggrederentur. Nonnulli igitur proponebant, ut invaderent per viam sacram euntem; saepius enim illic transibat. Aliis placuit ut in comitiis magistratuum creandorum causa habendis, ubi Caesari in campo ante urbem sito magistratus constituturo pons transeundus esset, ita rem peragerent, ut, divisis partibus, alii de ponte cum detruderent, alii incurrentes (??) confoderent. Nounulli tempus quo ludi gladiatorum celebrarentur destinabant. Qui quidem tunc erant proximi, in iisque armorum apparatus conspici suspicione carebat. Plurimi autem suadebant, ut in senatu trucidarent, quando solus futurus esset: nam is curiam nonnisi senatores admitti, quorum multi forent conjurationis socii pugiones sub veste gestantes. Atque haec sententia praevaluit. Ceterum etiam fortuna quaedam adjuvavit, quae effecit, ut ipse Caesar diem definitam indiceret, qua senatores de rebus ab ipso proponendis deliberaturi essent. Ubi aderat dies indicata, omnibus rebus instructi conveniunt in Pompeii porticum, in quam interdum convocabantur. Unde numen testatum fecit quaenam rerum humanarum sit indoles et natura, quam instabilia sint omnia et fortunae arbitrio obnoxia: siquidem Caesarem in inimici domum induxit, uti mox ad statuam ejus jaceret cadaver, et quo vivo superior fuerat, ejus mortui ad simulacrum jugularetur. At potentius quiddam sane fatum est, quandoquidem vis fati cujusdam in his debet agnosci. Nam et amici eum prohibebant, ex ominibus quibusdam male augurantes, quominus illa die in curiam se conferret; et medici propter vertigines, quibus, quum saepius laboraret, etiam tunc coreptus est; et ipsa denique Calpurnia uxor, quae visis nocturnis territa, omnium maxime inhaesit ei amplexa, neque admissuram sese dixit, ut foras illa die prodiret. Tum vero adstans Brutus, ex conjuratis unus, Caesarique ex intimis, uti putabant, amicis, «Quid tu dicis, inquit, Caesar? Num tu vir tantus, mulieris ad somnia futiliumque hominum vaticinia attendens, senatum, qui honoribus te ornavit quemque ipse tu convocasti, contumelia eo, quod domi manes, afficies? Minime vero, mihi siquidem auscultes; imo, missis nugis istis somniorum, in curjam proficisceris, ubi a mane inde exspectans te senatus considet.» His ille persuasus exlit. XXIV. Interim percussores ita se disposnerunt, ut alii juxta sellam Caesaris considerent, alii ex adverso, alii a tergo. Aruspices vero victimas attulerunt pro introitu in curiam sacra haec facturo ultima. Ac manifestum erat cum non litare. Infausta reperientes exta vates cum aliis alias hostias permutabant, si forto melira iis, quae prioribus portendebantur, apparerent. Postremo infesta esse signa deorum declararunt; vindicem quendam aientes occulatum in extis victimarum esse perspicuum. Quod aegre ferens Caesar quum ad occidentem se solem averteret, hoc ipsum multo magis ominosum esse vates augurabantur. Percussores praesentes his laetabantur. Caesar, enixe rogantibus amicis ut conventum in aliam diem differret, tandem etiam facere hoc volebat. Sed eodem tempore accedentes apparitores in curiam, quae plena jam esset, invocant. Haesitabundus Caesar oculos in amicos defigit. At iterum adstans Brutus, «Age, inquit, o bone, nugas istas valere jubeas; quae Caesarem tantumque decent imperium, ea tractare ne differas; faustum augurium tuam tibi habe virtutem.» Idque persuadens, dextra ejus apprehensa, in curiam, quae in propinquo erat, abduxit. Ille sequebatur taciturnus. Ingredientem ubi conspexit senatus, in honorem ejus assurrexit. Jam manum illaturi undique circumstabant. Primus ad eum prodiit Tullius Cimber, cujus fratrem Caesar exilio multaverat. Is igitur quasi pro fratre obtestaturus instanter, propius accedit, togamque apprehendens audacius aliquid quam pro viro intra vestem manus continente facere videbatur, atque sic impediebat Caesarem, quominus, si vellet, de sede assurgeret et manibus uti posset. Illo autem severiorem in modum irascente, aggredientes rem conjurati illico omnes in eum strictis gladiolis irruerunt. Primus Servilius Casca recto ferro humerum sinistrum ferit paullo supra jugulum, in quod direxerat ictum, sed prae perturbatione aberrans non tetigit. Surrexit Caesar defensurus se; Casca vero fratrem vocat lingua graeca clamans ob tumultum. Audiens ille ferrum infigit lateri. Paullulum antevertens eum Cassius in faciem infligit ictum transversum. Decimus Brutus inguem perfodit penitus. Cassius Longinus alterum addere ictum properans aberrat, manumque tangit Marci Bruti. Minutius Basilus item Caesarem petens Rubrium Rufum in femore sauciat. Certantium de eo praebebant spectaculum. Tandem vulnerum multitudine concidit ad statuam Pompeii; nec jam quisquam relinquebatur, quin exanimi jacentique ictum ingereret, ut ipse quoque particeps facinoris fuisse videretur, usque dum ille triginta quinque confectus vulneribus animam efflasset. XXV. Clamor edebatur ingens partim ab iis qui conspirationis non conscii terrore perculsi e curia se proripiebant, et jamjam iin ipsos quoque tempestatem istam irruituram opinabantur, partim ab iis qui Caesarem comitati foras erant, et commune totius senatus facinus esse magnumque exercitum ad hoc convenisse putabant; partim a reliquis rei ignaris et oh repentinum tumultum atque propter ea quae suis oculis conspiciebant (nam statim percussores cruentos puiones manu tenentes in publicum prodierunt), metu attonitis et huc illuc discurrentibus. Omnia repleta erant fuga ac vociferatione. Exsurrexit etiam populus tumultuanter e theatro prorumpens (nam ludos gladiatorum tum spectabat), de re acta nondum certior factus, sed auditis undique clamoribus perterrefactus: alii dicebant senatum a gladiatoribus trucidari, alii exercitum, occiso Caesare, ad urbem diripiendam se convertisse; alii alia credebant. Accuratius quid comperire non licebat. Anceps obtinebat terror donec percussores conspiciunt et Marcum Brutum sedantem tumultus, bonoque animo esse jubentem: nihil enim accidisse funestum. Summa mens vero corum quae ille dicebat et reliqui percussores orationibus gioriabantur, haec erat, tyrannum ab ipsis interfectum esse. Ceterum sermones inter cos facti sunt de reliquis quoque interficiendis qui adversaturi ipsis et de imperio rursus certaturi essent. Quod suadentes M. Brutus inhibuisse fertur, haud justum esse dicens in quos manifestae criminationes non suppeterent, cos obscurae suspicionis causa occidere. Eaque sententia pervicit. Deinde e curia prosilientes percussores cursim fugerunt per forum in Capitolium, nudos tenentes pugiones, pro communi omnium libertate clamantes haec se perpetrasse. Sequebatur eos multa gladiatorum servorumque turba ad hoc ipsum instructa. Discursatio ingens in viis et foro erat, percrebrescente jam in vulgus sermone de Caesare trucidato. Ab hoste captam urbem fuisse diceres. Isti vero in Capitolium egressi, partibus divisis, circumcira locum custodiebant, metuentes ne milites Caesaris se adorirentur. XXVI. Interea corpus occisi jacebat ubi ceciderat, foede inquinatum cruore, viri illius qui occidentem versus ad Britannos usque et Oceanum penetraverat, qui orientem versus ad Parthorum et Indorum regias expeditionem destinaverat, ut his quoque subactis in unum caput terrae universae marisque imperia conjungerentur. Tunc vero jacebat, nullo manere apud eum audente et tollere mortuum. Nam qui cum eo fuerant in curia, fuga se proripuerant; quos foris habebat amicos, ii in domibus occultabant se, vel mutata veste urbem relinquentes in agros et propinquos locossese subducebant. Extot amicis neme ei adslabat neque dum jugulabatur neque postea, praeter Sabinum Calvisium et Censorinum; sed hi quoque postquam irruentibus Bruti Cassiique sociis aliquantisper restiterant, propter multitudinem adversariorum in fugam se dederunt. Reliqui autem omnes nonnisi suae prospexerunt saluti; nonnullis etiam haud invitis res accidit. Certe unus corum ad mortuum dixisse fertur: «Satis est praestiti tyranno obsequii.» Tandem servi tres, qui prope aderant, paullo post cadaver in lecticam impositum domum reportarunt per forum, ita ut, elevatis utroque latere aulaeis, manus dependentes vulueraque faciei conspicerentur. Tum virum videns pariter ac deum modo honoratum, nemo non lacrimabat; ingens cum lamentatio et emitus utrinque prosequebatur plorantium in tectis, in vestibulis, ubicumque corpus transferebatur. Ubi demum ad aedes Caesaris appropinquabat, tum vero multo major occurrebat ejulatus. Nam prosiluerat uxor cum mulierum servorumque multitudine, invocans nomen mariti, cum fletu se ipsam accusans, quod frustra eum praemonuisset ne domo die ista prodiret. At illi tum fatum jam instabat multo illud quam pro xoris exspectation potentius. XXVI. Ac hi quidem funus adornabant; percussores vero multos antea gladiatores collegerant, quos, ubi Caesari manus illaturi erant, armatos inter curiam et theatrum in Pompeii deambulacro collocaverant. Instruxerat cos Decimus Brutus, verbo tenus ut gladiatorem ex iis qui eo die prodituri in theatrum conveniebant quendam, qui ipsi prius se accepta mercede elocasset, corriperent (scilicet ludi gladiatorii tunc erant, quos quum ipse quoque edere vellet, simulabat se aemulatione ductum cum eo qui tunc edebat, contendere); re vera autem apparatus ille ad caedem pertinebat, ut, si quid adversi ex defendentibus Caesarem accideret, praesto adesset auxilium. His igitur gladiatoribus aliaque servorum caterva stipati e Capitolio descenderunt. Ac convocato populo, periculum ejus et magistratuum facere voluerunt, quomodo essent affecti, utrum se ut liberatores et tyrannicidas excepturi essent, an ut sicarios. ** mox majora etiam mala in rempublicam irruptura esse; nam haud parvo consilio et apparatu haec facta esse neque eorum qui peregissent, neque corum contra quos structa essent; magnos esse Caesaris exercitus auxiliares, ac magnos duces relictos, qui consilia ejus coeptaque persequerentur. Tunc igitur propter rei novitatem altum in magna animorum perturbatione erat silentium, cunctis praestolantibus quidnam primum in tanto discrimine ausuri essent, quodnam rerum novarum foret initium. In hac populi futura exspectantis tranquillitate M. Brutus, honoratus ille ob moderationem per totam ejus vitam conspicuam simulque ob gloriam majorum et quam ipsi tribuebant aequitatem, dixit hunc in modum. Quoere in Exc. de concionibus. XXVII. Post concionem in Capitolium regressi deliberarunt in praesenti rerum statu quid faciendum sit. Placuit legatos mittere ad Lepidum et Antonium, quibus suaderent, ut ad ipsos venirent in templum, ibique in communi deliberarent quae forent e republica; ac simul promittere se omnia quae a Caesare illi accepta tenerent, pro donis rata habituros esse, adeo ut ab hac saltem parte nihil dissiderent. Illi vero legatis dixerunt postridie se responsuros esse. Haec quum sera vespera fierent, multo magis aucta est in urbe animorum perturbatio. Suis unusquisque rebus consulebat, deserta jam republica, metuens repentinas insidias et aggressiones; nam duces in armis erant castra castris opponentes; necdum liquebat quinam firmo imperio rebus praefuturus esset. Et tunc quidem, ubi nox venerat, digressi sunt. Postridie vero Antonius consul in armis erat; Lepidus haud mediocri collecta manu auxiliari, per medium forum prodiit caedem Caesaris ulturus. Quod ubi viderunt qui dubii hucusque fuerant, sumptis armis cum suo quisque sodalitio ad eum confluebant, adeo ut magnus coiret exercitus. Ceterum erant qui metu hoc facerent, nolentes manifestum fieri suum de nece Caesaris gaudium, atque eo, quod illis se adjungebant, spei futuri inservientes. Multum etiam missis nuntiis eos sollicitabant, quos beneficiis Caesar, sive urbibus ad habitandum concessis sive agrorum distributione sive pecuniarum largitione, affecerat, omnia dicentes fore ut statu suo moverentur, nisi ab ipsis quoque fortius aliquid ederetur. Denique multis precibus et lamentationibus amicos Caesaris adibant, eos maxime qui in expeditionibus ejus socii fuerant, meminisse jubentes, quantus vir qualia passus esset quod amicis fuisset destitutus. Sic frequentes jam confluebant, partim miseratione et amicitia ducti, partim vero sua sibi lucra etiam ex rebus novis fore putantes, praesertim quum remissius ab adversariis agi viderent nec uti antea majoris roboris suspicione exspectaverant. Jam palam profitebantur Caesarem ulciscendum, neque aliter faciendum, neque committendum esse, ut caedem ejus impunem sinerent. Alia alii in coetus ab his, ab illis congregti dictitabant. Qui vero liberam rempublicam asserere volebant, facta rerum conversione gaudentes reprehendebant Caesaris percussores, quod non plures eorum, qui suspecti essent, occidissent eoque libertatem stabilivissent: nam relictos haud parum negotii ipsis facturos esse. Nonnulli porro prudentia praestantes et peritia eorum quae Sullae temporibus olim acciderant edocti hortabantur, ut neutri se parti adjungentes, medios se inter utrosque collocarent: nam tunc quoque qui periisse viderentur, resumptis animis victores expulisse. Multum igitur laboris praebiturum Caesarem etiam mortuum percussoribus eorumque factioni, magnis jam imminentibus exercitibus, quibus duces praeessent strenuissimi. Antenius autem ejusque socii antequam ad exsequendum propositum accingerentur, missis legatis cum iis qui in Capitolio erant, collocuti sunt. Et armorum militumque copia fidentes rempublicam administrare coeperunt, sedato in urbe tumullu. Primum vero, convocatis amicis, deliberarunt inter se, quomodo erga percussores ipsis agendum esset. Lepidus armis contra eos dimicandum et Caesaris necem ulciscendam esse censuit; Hirtius transigi et amicitiam jungi voluit. Alius contrariam sententiam cum Lepido faciens proposuit, neque pium esse addens si inultam caedem Caesaris sinerent, neque ipsis ejus amicis alias securitatem fore; «nam si in praesenti, ait, quiescunt interfectores, certe simul ac viribus aucti fuerint, insolescent.» Antonius Hirtii sententiae adstipulans servandos esse censuit. Erant etiam qui ex urbe dimittendos esse pactis induciis existimarent. XXVIII. Post necem et exsequias Caesaris magni, familiares suadebant Caesari juniori, ut Antonium amicum sibi conciliaret eumque rerum suarum procuratorem constitueret. *** Praeterea quum alia multa ad dissidium eorum conferrent, ille a Caesare alienus et cum Antonio faciens, magis etiam excitare inimicitiam eorum videbatur. Caesar vero nihil reformidans prae animi altitudine, spectacula adornavit, instante festo, quod pater Veneri Genitrici instituerat. Ac denuo cum amicis compluribus ad Antonium accedens petivit, ut sellam et coronam patri ponere sibi permitteretur. Ille autem eadem quae antea minabatur, nisi ab his desistens quietem ageret. Abiit Caesar neque quidquam contra molitus est, impediente consule. Ceterum in theatrum ingredientem ingenti plausu populus excepit et patris commilitones, aegre ferentes eum paternos honores renovaturum probiberi; aliosque supra aliis plausus edentes per totum spectaculum favorem suum professi sunt. Porro Caesar argentum populo dinumeravit; unde magnam sibi benevolentiam concilia vit. Inde ab illa die manifestior erat Antonii adversus Caesarem simultas eo quod populi in eum studiis impedimento erat. Viditque Caesar, quod e praesenti rerum statu clare elucebat, indigere se praesidio aliquo publico; vidit etiam consules aperto resistentes magnaque potitos potentia majora adhuc appetentes. Nam aerarium civitatis, quod multis opibus pater ejus impleverat, intra duos menses inde a morte Caesaris exhauserant, obvio quoque praetextu per summam rerum omnium confusionem pecunias dilapidantes; denique percussoribus amici erant. Sic solus adhuc reliquus erat Caesar paternae caedis vindex, quum Antonius totum hoc negligeret et concessam percussoribus rerum anteactarum oblivionem tueretur. Multi sane ad Caesarem accedebant, sed haud pauci etiam ad Antonium et Dolabellam; alii vero in medio positi hoc agebant, ut inimicitiam eorum focillarent. Quorum principes erant Publius, Vibius, Lucius et prae ceteris Cicero. Caesar etsi haud nescius quonam consilio se convenirent hi, qui contra Antonium exstimulabant, non repulit tamen, ut eorum auxilio usus firmiore se custodia muniret. Nam bene noverat singulos illos non salutis publicae curam agere, sed summum magistratum et imperium circumspicere, quum J. Caesar antea his potitus non amplius impedimento esset, ipse vero juvenis admodum, adeoque impar, uti putabant, tantis componendis turbis foret, aliis alia exspectantibus et sibi singulis quae possent vindicantibus. Etenim sublata omni quae ad communem salutem spectaret cogitatione, virisque principibus in multas factiones divisis, singulisque affectantibus aut summam imperii aut quantum ejus pertrahere ad se possent: multiformis et immanis erat rerum conturbatio. Lepidus parte quadam a Caesaris exercitu avulsa, et ipse imperium appetebat, Hispaniam tenens Citeriorem et Galliam quae mari superiori imminet; ulteriores Gallos L. Munatius Plancus in potestate habetbat cum alio exercitu consui creatus. Iberiam ulteriorem tenebat C. Asinius Pollio, alius dux exercitus. Decimus Brutus in Gallia Cisalpina imperabat cum duabus legionibus, contra quas jam exire properabat Antonius. Macedoniam sibi vindicabat C. Brutus tantum nondum ex Italia in eam profectus, Syriam Cassius Longinus, qui Illyriae praetor designatus erat. Tanti exercitus tum contracti erant, tot duces constituti, quorum sibi quisque summam imperii asserere studebat, quum sublata esset omnis legum auctoritas et justitia, atque vi armorum, quibus quisque polleret, res disceptarentur. Solus vero Caesar, ad quem legitime summum imperium ex voluntate ejus qui prius obtinuerat, et secundum cognationem pertinebat, destitutus ab omni potestate errabat inter invidiam fluctuans et averitiam eorum, qui ipsi et summae rerum insidiabantur. Quae quidem postea recte moderatum est numen et fortuna. Interim Caesar, jam de vita sibi timens, quum mentem Antonii persepectam haberet nulloque pacto mutare posset, domi sedebat agendi exspectans opportunitatem. XXIX. Primus in urbe motus a patris commilitonibus profectus est, qui aegre ferentes quem Antonius ostendebat contemptum, initio quidem inter se sermones faciebant, ut qui Caesaris immemores essent atque filium ejus contumeliis affici paterentur, cui omnes se patrocinari deceret, si justi piique rationem haberent. Deinde vero frequentiores acrius se incusabant ad domum Antonii confluentes (his enim militibus Antonius quoque fidebat), et aperte nonnulii profitebantur decere eum Caesare moderatius uti, ac meminisse quae pater ejus mandaverit: nam tum ipsos pletate admoneri ne haec despicerent, sed ut vel minima quaeque ab eo in mandatis scripta observanda curarent, nedum ut filium ejus et successorem designatum tuerentur; tum illis conducere concordiam in praesenti propter inimicos undique imminentes utilissimam. Haec dicentibus, ne refragari eorum studiis videretur Antonius, quoniam ope eorum indigebat, velle se respondit haec probare, modo ille quoque moderatum se gereret debitumque sibi honorem tribueret: se paratum esse in colloquium venire, cui ipsi auditores interfuturi essent. Collaudabant haec milites, ac convenit inter eos, ut Antonium in Capitolium deducerent, ibique, si ipse vellet, reconciliationis mediatores essent. Consentit Autonius et confestim exsurgens in Jovis fanum proficiscitur, illos vero ad Caesarem misit. Qui haud inviti magno numero confluentes ad domum ejus accesserunt, adeo ut in summa Caesar perplexitate versaretur, nuntiante quodam militum multitudinem ad fores esse, aliosque intus eum quaerere. Qua in perturbatione primum quidem una cum amicis, qui tum praesentes erant, in superiora aedium confugit, ac inde prospiciens interrogavit homines, quidnam vellent et cujus rei causa venissent. Respondent illi adesse se eorum causa quae ipsi et toti factioni suae saluti futura sint, si ipse quoque illatas ab Antonio injurias vellet oblivisci; neque sibi haec grata fuisse; debere autem eos, omni ira deposita, sincere et absque dolo reconciliari. Unus vero elatiore voce clamans, bono animo esse Caesarem, atque bene tenere jussit universos ipsius esse hereditatem: nam patris defuncti pariter atque dei se meminisse, atque pro successore ejus omnia facere patique fore paratos. Alius summa voce acclamavit se vel Antonium sua manu interfecturum, nisi Caesaris mandata simul atque senatus exsequeretur. Tum resumpta fiducia Caesar descendit et comiter eos amplexus laudavit ob propensam in se benevolentiam. Illi vero assumentes eum solenni pompa in Capitoloium duxerunt alacritate inter se certantes, partim odio ducti in Antonii imperium, partim pietate erga Caesarem ejusque successorem, partim spe magnorum praemiorum, quae haud immerito ab eo exspectabant, partim desiderio ultionis, qua caedis poenae a percussoribus repeterentur, quas quammaxime a filio exactum iri, si adjutor ei consul esset, existimabant. Omnes certe ob benevolentiam ad Caesarem accedentes hortabantur, ne vellet altercari, sed hoc spectare, ut securitati factionis suae consuleret eique auxiliares adjungeret, memor quam fallax fuisset mors Caesaris. Quae audiens vidensque quanto studio se haud immerito prosequerentur, in Capitolium venit, ubi mullo plures conspexit milites paternos, quibus fidebat Antonius, sed qui multo propensiores in ipsum erant, si forte injuria aliqua ab Antonio afficeretur. Deinde quum plurimi recessissent, Caesar et Antonius cum amicis relicti inter se collocuti sunt. XXX. Caesare post reconcitiationem domum revertente, Antonium narrat, quum solus esset, denuo ad iram excitatum, esse, videntem multo magis in Caesarem inclinare exercitus universi benevolentiam. Hunc enim contendebant et filium Caesaris esse et successorem ab eo in testamenti tabulis designatum, et eodem nomine appeliari, et spem egregiam etiam indolis virtute ostendere, ad quam non minus atque ad cognationem Caesar respiciens pro filio eum adoptasset, ut qui solus ad conservandum imperium domusque dignitatem idoneus esset. Quae in animum inducens Antonius sententiam mutavit, factique eum poenituit, praesertim quum suis oculis cerneret quomodo Caesariani milites, ipso relicto, frequentissimi Caesarem e templo domum deducerent. Neque continuisse se nonnullis videbatur, nisi timuisset, ne milites eum adorientes ultionem repeterent, ac facili negotio totam ejus factionem ad se pertraberent. Relinquebantur enim utrique exercitus eventum rerum aucupantes. Haec igitur secum reputans cunctabatur ac moras nectebat, quamvis mutata jam sententia. Interim Caesar, sinceram fuisse reconciiiationem persuasus, quotidie domum Antonii frequentabat, ut par erat, quum ille et consul esset et senior et amicus paternus, atque reliquum omnem, prouti promiserat, honorem ei habebat, donec denuo Antonius alteram injuriam prior intulit hunc in modum. Quum Macedoniam provinciam cum Gallia commutasset, copias e Macedonia in Italiam traduci jussit. Quae ubi appulerant, urbe exiit ut obviam iis proficisceretur usque ad Brundusium. Censensque tempus opportunum ad exsequenda consilia se nactum esse, rumorem sparsit de insidiis, quibus appetitus esset. Atque milites quosdam comprehendit et in vincula conjecit. Utpote ad hoc ipsum, ut eum interficerent, immissos; auctorem vero Caesarem esse, quamquam non diserte profitebatur, subind icabat tamen. Confestim fama per urbem nuntiat consuli insidias structas, et aggressos eum sicarios comprehensos esse. Coetus fiebant amicorum domum ejus accurrentium, militesque in armis arcessebantur. Circa seram denique vesperam ad Caesarem quoque sermo venit, parum abfuisse quin Antonius a sicariis interfectus esset, eumque corporis custodes in noctem arcessere. Et statim Caesar quosdam ad domum ejus misit qui nuntiarent approperaturum se quoque cum ministerio suo ad lectum Antonii, ut securitati ejus prospiceret. Videlicet a Cassii et Bruti sociis insidias ei paratas esse putabat. Tanta Caesar humanitate eum prosequebatur, quae ille dictitaret ac machinaretur nihil suspicatus. Antonius vero ne nuntium quidem intra fores admitti volebat, sed arcebat ignominiose. Is igitur reversus quae accuratiora de re comperuerat, Caesari retulit, aiens ejus ne nomen quidem ad fores Antonii ab hominibus pronuntiari, quasi ipse percussores, qui jam vincti essent, Antonio immisisset. Quibus auditis Caesar primum quidem ob improvisum rei diffidebat; mox vero totum consilium contra ipsum directum esse sentiens, cum amicis, quid faciendum esset, circumspiciebat. Philippus quoque et Atia mater casu inopinato consternati, advenerunt, sciscitantes quae dicerentur et quid homo iste sibi vellet. Ac suadebant Caesari, ut per dies aliquot ex urbe discederet usquedum res explorata et patefacta esset. Ille vero nullius sibi facinoris conscius, grave ducebat si e conspectu se subduceret, eoque pacto se ipse quodammodo condemnaret; neque ad majorem securitatem facere quod procul abiret, sed fortasse ex urbe digressum tanto facilius se in occulto posse interfici. Tunc igitur in ejusmodi rerum consideratione versabatur. Postero die inde a mane sedet, uti consueverat, cum amicis suis, et aperiri fores jubet iis qui frequentare eum et salutare solebant, civibus, hospitibus et militibus, et cum omnibusque colloquitur, nihil mutata consuetudine quotidiana. Antonius autem, amicis in concilium convocatis, haud ignorare se dixit jam antea Caesaris insidiis appetitum esse, ubi vero ex urbe ad exercitum in Italiam trajectum proficisci voluisset, tunc hanc se occasionem rei exsequendae illi praebuisse; at ex missis ad caedem sicariis unum, ut index rel fieret, magnis donis esse adductum; atque sic percussores comprehensos, ipsos vero ad hocce convocatos esse concilium, ut sententias audiret de ration qua rebus praesentibus utendum esset. Quibus dictis, socii concilii quaesiverunt ex Antonio, ubinam essent comprehensi isti, quos interrogantes rem explorarent. Tum Antonius simulans nihil hoc facere ad rem praesentem, quoniam facinus in confesso esset, et ad alia quaeque orationem devertens, hoc maxime attendebat, si quis dicturus foret vindictam a Caesare sumendam, neque quiescendum esse. Verum quum omnium altum silentium multaque cogitatio esset, quod nullum viderent in medium prolatum facinoris indicium, tandem unus eorum dixit commodum fore dimitti ab eo concillum, quod deceret ipsum moderate rem ferre neque turbas excitare, quippe qui consul esset. Itaque his dictis et auditis Antonius concionem dimisit. Tertio autem vel quarto die post Brundusium contendit, ut traductum eo exercitum assumeret. Neque ulla quaestio de insidiis erat, sed, illo profecto, totam hanc rem relicti ejus amici diluunt, et qui comprehensi ex insidiatoribus dicebantur, nemo quequam vidit. XXXI. Caesar vero etsi crimine exemptus, nihilominus aegre ferebat sparos de ipso rumores, iisque insidiarum, quae sibi pararentur, indicium agnoscebat; et si praesto esset Antonio exercitus largitionibus ad obsequium adductus, haud eum cunctaturum putabat quin adoriretur se, idque nulla affectum injuria, sed alia spe ad hoc permotum. Nam manifestum esse eum qui ista machinatus esset, etiam alia aggressurum, idque voluisse jam inde ab initio, nisi facienti hoc ab exercitu metuendum fuisset. Igitur justae irae plenus in Antonium, cujus consilia in aprico erant, summa utebatur prudentia. Omnia autem circumspiciens haud quiescendum sibi videbat; id enim absque periculo fieri non posse; verum quaerendum esse auxilium quoddam, quod potentiae ejus et molimini opponeret. Haec in animo volvens ad paternas confugere statuit colonias, quibus agros pater distribuerat urbiumque conditor erat, ut beneficia Caesaris colonis in mentem revocans, et de iis quae ille passus esset et ipse pateretur lamentans auxiliares conciliaret sibi nec non pecuniae largitione adjungeret. Hoc enim solum securitatem simul et famam praeclaram praebiturum, domusque potentiam servaturum esse: multo hoc praestare et justius esse quam ab alienis prorsus hominibus paterno depelli honore, ac tandem etiam perire contra fas et jus, quemadmodum patrem suum. De his postquam cum amicis deliberaverat ac sacra fecerat diis faustae fortunae, ut adjutores essent spei justae et gloriosae, magnam vim pecuniae secum ferens primum profectus est in Campaniam, ubi septima et octava erat legio (sic certum quoddam agmen militare Romani vocant). Prior autem exploranda videbatur legio septima, quippe cujus major esset existimatio; et quando haec colonia militaris ad partes suas accessisset, et alii multi convenissent ***. Probarunt hoc ejus consilium etiam reliqui amici, quos expeditionis illius et eorum quae deinde gessit socios habebat. Hi vero erant Marcus Agrippa, Lucius Maecenas, Quintus Juventius, Marcus Modialius et Lucius. Comitabantur eum etiam duces et milites et centuriones et servorum agmen et jumentorum, quae pecunlas reliquumque apparatum portabant. Ceterum matri consilium suum declarare haud videbatur, ne prae amore et imbecillitate, utpote mater et mulier, magnis coeptis esset impedimento. Profitebatur ergo in Campaniam se proficisci, ut venditis qui ibi essent fundis paternis, argentum colligeret, collectamque in ea quae demandasset pater expenderet. Deinde, quamquam matri non persuaserat, iter est ingressus. Marcus Brutus et Caius Cassius, qui tunc ad Dicaearchiam erant, quum de multitudine eorum qui cum Caesare Roma profecti essent, comperissent, atque in majus rem nuntii, ut fieri solet, exaggerassent, turbati metuque perculsi sunt, putantes eum contra ipsos expeditionem suscipere. Itaque aufugientes per mare Adriaticum Brutus in Achaiam, Cassius in Syriam se contulerunt. Caesar vero quum in Callatiam Campaniae urbem venerat, excipientes eum ut filium benefactoris in summo habebant honore. Postero die totam rem iis exposuit, militesque commonefecit quam injuste et pater necatus esset et ipse insidiis appeteretur. Haec dicenti senatores quidem non satis morem gerebant, populus autem animo prompto admodum et benevolo, Caesaremque miserati ac clamando saepius hono animo esse jubebat; nam ad omnia se adjuturos eum minimeque neglecturos esse, donec in honore paterno collocassent. Caesar vero in domum suam advocatis quingentos singulis dedit denarios, ac postridie senatores convocatos hortatus est, ne benevolentia se vinci a populo paterentur, menores Caesaris, cui coloniam et honorem quo ornati essent, accepta referrent, neque minoribus ipsum beneficiis eos affecturos esse promisit. Decere proinde non Antonium, sed ipsum frui commodis, quae copiis suis et armis praestare possent. His majori ipitulandi studio accensi, labores et pericula, si opus fuerit, una cum illo se subituros declararunt. Caesar autem, collaudata hac animorum alacritate, hortatus eos est, ut ad vicinas colonias comitantes ipsum securitatem corpori praeberent. Lubentissime populus obsecundavit et in armis Caesarem ad proximam coloniam deduxit. Ubi in concionem multitudine convocata, quum similia disseruisset, utrique legioni persuadet, ut Romam se per reliquas colonias deducerent, et vim Antonii, si quid contra moliretur, fortiter propulsarent. Praeterea alios milites magna mercede collegit, et recens conscriptos in ipso itinere exercendo erudiebat modo per partes modo in commune omnes, contra Antonium se proficisci dictitans. Nonnullos autem comitum prudentia et audacia insignes Brundusium misit, ut milites e Macedonia nuper transvectos in suas ipsius partes trahere tentarent, exhortantes ut Caesaris patris memores essent neque ullo pacto filium ejus proderent. Quodsi ex aperto in colloquia venire non possent, jussit haec literis consignata multis locis disseminari, ut tollentes scripta milites legerent. Reliquos quoque spe replens eorum, quae largiturum se imperio potitum promittebat, adduxit ut suas partes amplecterentur. Et illi quidem profecti sunt. 
<urn:lofts:fhg.3.nicolaus_damascenus:102.1>  Iberorum mulieres quotannis in publicum exhibent opera quae telâ confecerunt. Viri autem suffragiis lecti de ipsis judicant, et quam earum plurimum elaborasse inveniut, ei primos honores deferunt. 2. Habent quoque zonam certae mensurae, intra quam si venter cujusquam comprehendi nequeat, pro dedecore id habetur. 
<urn:lofts:fhg.3.nicolaus_damascenus:103.1>  Apud Tartessios minori natu adversus majorem testimonium ferre non licet. 
<urn:lofts:fhg.3.nicolaus_damascenus:104.1>  Celtae Oceani accolae pro dedecore habent, si quis muro aut domui ruenti se subducat. (2) Quum Oceani aestus accedit, armis induti ei obviam eunt, subsistuntque donec mergantur, idque ne fugientes videantur quoquo modo mortem formidare. 
<urn:lofts:fhg.3.nicolaus_damascenus:105.1>  Celtae gladiis cincti omnia reipublicae negotia tractant. (2) Graviorem poenam apud eos luit, qui peregrinum, quam qui civem interemerit; illi enim mors irrogatur, huic exilium indicitur. (3) Ante omnes honore eos afficiunt, qui victoria potiti agrum aliquem publico acquisiverunt. (4) Januas aedium nunquam occlusas habent. 
<urn:lofts:fhg.3.nicolaus_damascenus:106.1>  Umbri turpissimum ducunt amissae victoriae superesse, sed ita statuunt, aut vincendum aut moriendum esse. 
<urn:lofts:fhg.3.nicolaus_damascenus:107.1>  Umbri, quum controversias inter se habent, armati, ut in bello, pugnant, et videntur justiorem habere causam, qui adversarium interemerint. 
<urn:lofts:fhg.3.nicolaus_damascenus:108.1>  Lucani, tanquam criminis alicujus, etiam luxuriae ignaviaeque judicia agitant. Si quis convictus sit luxurioso mutuum dedisse, mutuo isto mulctatur. Athenis quoque ignaviae judicia sunt. 
<urn:lofts:fhg.3.nicolaus_damascenus:109.1>  Apud Samnites de adolescentibus et virginibus quotannis publicum habetur judicium. Quem eorum optimum esse sententia judicum pronunciarit, is sibi ex virginibus eligit uxorem, quam vult, deinde secundus ad eo alteram, et sic de ceteris fit deinceps. 
<urn:lofts:fhg.3.nicolaus_damascenus:110.1>  Dardani, gens Illyrica, ter tantummodo in vita lavantur, quum in lucem recens editi sunt, quum nuptias contrahunt, quum fato sunt functi. 
<urn:lofts:fhg.3.nicolaus_damascenus:111.1>  Libyrnii uxores habent communes et liberos communiter alunt asque ad annum aetatis quintum. Anno autem sexto in unum convocant omnes pueros, atque tum ex similitudine ad quemlibet virorum conjecturam facientes, cuilibet similem patri filium assignant. Quem ita a matre infantem quisque accipit, eum filium suum esse putat. 
<urn:lofts:fhg.3.nicolaus_damascenus:112.1>  Autariatae (Illyrica gens) milites per viam aegros imbecillesque factos in vivis nunquam rebiquunt. 
<urn:lofts:fhg.3.nicolaus_damascenus:113.1>  Quidam Boeotorum eos, qui non sunt solvendo, in forum adducunt et considere jussis cophinum superinjiciunt; ac qui hac cophini poena affectus fuerit, inde infamis fit. Quam poenam irrogatam etiam Euripidis patri, qui ex Boeotis oriundus erat, sunt qui existiment. 
<urn:lofts:fhg.3.nicolaus_damascenus:114.1>  Lacedaemonii inhonestum ducunt aliis operam navare artibus quam ad res bellicas pertinentibus. (2) Cibum omnes viri una capiunt. (3) Senes reverentur non secus ac parentes suos. (4) Ut viris, ita etiam virginibus sua sunt gymnasia. (5) Peregrinis Spartae degere fas non est, nec Spartanum peregre proficisci. (6) Uxoribus suis potestatem faciunt prolem suscipiendi ex pulcherrimis tum civium tum peregrinorum. (7) Quaestum facere Spartano indecorum. (8) Numis utuntur ex corio; quodsi contingat aurum domi alicujus vel argentum deprehendi, morte poenam luit. (9) Maxima omnibus gloria, si se humiles et obedientes magistratibus suis praebeant. (10) Beatiores apud eos judicantur, qui praeclaram mortem oppetunt, quam qui in magna prosperitate vivunt. (11) Pueri ex lege quadam aram (Dianoe Orthioe) circumeuntes flageflantur, donec pauci ex iis reliqui perdurantes sub flagris coronas praemium auferunt. (12) Turpe est timidum aliquem contubernalem vel gymnasii socium vel amicum sibi jungere. (13) De iis qui probe et honeste vixerunt ad terminum vitae (post exactum vitoe annum sexagesimum) judicium habetur, num senatorum consilio adscribendi sint. (14) Quum exercitus educitur extra limites regionis, sacerdos, qui ignifer dicitur, ab ara Jovis Duetoris, ignem incendit quem a rege non procul remotus praefert, inexstinctum servans. (15) Adjunguntur autem regi in bellum eunti vates, medici, tibicines: nam tibiis in bellis vice tubarum utuntur. Pugnantes autem coronis ornantur. (16) Regi assurgunt omnes praeterquam ephori. Jurat rex, antequam regnum adeat, imperaturum se juxta leges reipublicae. 
<urn:lofts:fhg.3.nicolaus_damascenus:115.1>  Cretenses primi inter Graecos leges habuerunt a Minoe rege conditas, qui et primus maris imperio potitus est. Fingebat autem Minos se ab ipso Jove didicisse, quod per annos novem ad montem quendam commearet, ubi antrum Jovi sacrum erat, a quo reversus semper leges aliquas Cretensibus attulit. Cujus Homerus quoque meminit hisce versibus (Od. 19, 178): Inter illas est Gnossus, urbs magna, ubi Minos Novem annis imperavit, qui Jovis magni confabulator erat. (2) Cretensium pueri in greges distributi communi duraeque educationi adstringuntur; scilicet venationibus operam dant, per acclivia nudis pedibus discurrunt, et armati ad saltationem pyrrhicham dictam magno labore assueflunt, cujus inventor fuit Pyrrhichus Cydoniates, genere Cretensis. (3) Viri autem simul in publico cibum capiunt, eademque victus ratione aequaliter omnes utuntur. Dona apud ipsos plurimi aestimata sunt arma. 
<urn:lofts:fhg.3.nicolaus_damascenus:116.1>  Homines illi, qui Telchines dicuntur, antiquitus Cretenses, postea Cyprum inhabitarunt; hinc vero in Rhodum migrantes, primi eam insulam occuparunt, maligni admodum et invidi erant. Quumque artes mechanicas exercerent majorumque opera Imitarentur, Minervae Telchiniae (Lindiam intellige) statuam primi erexerunt, quod nomen sonat, ac si dicas: Minervae praestigiatricis. 
<urn:lofts:fhg.3.nicolaus_damascenus:117.1>  Cii (Ciani) mortuos quum cremarunt, ossa eorum colligunt, quae in mortario contundunt. Tum in navigium imponentes in altum navigant, ubi per cribrum ea ad ventos dispergunt, donec omnia difflantur et evanscunt. 
<urn:lofts:fhg.3.nicolaus_damascenus:118.1>  Triballi quatuor ordines in acie instruunt: primum faciunt imbecillium, alterum ab eo fortissimorum quorumque, tertium equitum, ultimum mulierum, quae in fugam versos conviciis sistant. 
<urn:lofts:fhg.3.nicolaus_damascenus:119.1>  Causiani (Trausiani) eos, qui in lucem eduntur, deplorant; qui autem e vita excedunt, eos beatos judicant. 
<urn:lofts:fhg.3.nicolaus_damascenus:120.1>  Tauri, gens Scythica, una cum regibus mortuis gratissimos quosque eorum amicos humare solent. Rex vero quum amicum aliquem morte amittit, aut partem auriculae aut totam eam abscindit, prout dignitas amici mortui merebatur. 
<urn:lofts:fhg.3.nicolaus_damascenus:121.1>  Sindi quum quenquam sepeliunt, tum quot hostes in vita occiderit, totidem pisces ejus sepulcro injiciunt. 
<urn:lofts:fhg.3.nicolaus_damascenus:122.1>  Sauromatae (Sarmatoe) per tres dies cibo se ita ingurgitant, ut repleantur. (2) Uxoribus in omnibus obtemperant tanquam dominabus. (3) Virgini non prius nuptias concedunt, quam hostem aliquem interfecerit. 
<urn:lofts:fhg.3.nicolaus_damascenus:123.1>  Galactophagi, gens Scythica, in aedibus non degunt, ut et plerique alii Scytharum. Victus eis solo equarum lacte constat, unde caseos conficiunt, atque eo tum potu tum cibo utuntur; itaque non facile bello superantur, quod commeatus ubique ipsis praesto sit. (2) Hi etiam Darium in fugam verterunt. (3) Sunt autem justissimi, et facultates et uxores communes habent: unde inter se seniores quosvis patres suos appellant, juniores filios, et aequales fratres. (4) Ex his oriundus Anacharsis in septem sapientum numero habitus, qui in Graeciam venit, ut leges et instituta Graecorum disceret. (5) Meminit eorum etiam Homerus, ubi inquit (Il. 13, 5): Mysorum cominus pugnantium et illustrium Hippomolgorum Et Galactophagorum parco untentium victu, justissimorum hominum. Ἀβίους autem vocat eos, sive quod terram non colerent, sive quod sine domibus degerent, sive etiam, quod hi soli arcus in bellis usurparent: arcus enim poetae βιὸς dicitur. (6) Apud hos nemo invidia laborare aut odio flagrare aut metu percelli fertur, propter vitae istam communionem et justiliam. (7) Bellicosae autem ipsorum non minus mulieres sunt quam viri, quae, ubi usus fert, una in proelium eunt; propterea etiam Amazonas fortissimas esse, adeo ut Atbenas et in Ciliciam usque progressae sint quod videlicet (Galactophagorum) horum vicinae habitarent juxta Maeotidem paludem. 
<urn:lofts:fhg.3.nicolaus_damascenus:125.1>  Cercetae (gens Colchica) reos cujuscumque admissi criminis sacris interdicunt. Si quis scapham gubernans impegerit, accedentes ordine singuli illum inspuunt. 
<urn:lofts:fhg.3.nicolaus_damascenus:126.1>  Mosyni (aliis Mosynoeci) regem suum educant turri inclusum. Si quis judicatus sit minus bene in publicum consuluisse, eum fame enecant. Frumentum, quod ipsis ex agris provenit, aequaliter distribuunt, partem inde aliquam in commune conferentes pro peregrinis advenientibus. 
<urn:lofts:fhg.3.nicolaus_damascenus:127.1>  Thyni (Thracioe populus) naufragos homines humaniter excipiunt, et amicitia sibi devinciunt, et ex peregrinis eos, qui inviti ad eos deferuntur, eximie honorant; qui vero sponte accedunt, eos puniunt. 
<urn:lofts:fhg.3.nicolaus_damascenus:128.1>  Phryges omni abstinent jurejurando, ita ut nec ipsi jurent, nec alios ad jurandum adigant. (2) Si quis apud eos bovem aratorem interfecerit, aut agriculturae instrumentum surripuerit, morte mulctatur. 
<urn:lofts:fhg.3.nicolaus_damascenus:128.2>  Phryges non defodiunt in terram sacerdotes mortuos, sed super columnas lapideas decem cubitorum erectos statuunt. 
<urn:lofts:fhg.3.nicolaus_damascenus:129.1>  Lycii plus honoris mulieribus quam viris deferunt, nominaque eis a matribus induntur. Itemque bonorum haeredes filias, non filios relinquunt. (2) Si quis liber condemna tus fuerit furti, poena servitutis ei irrogatur. (3) Testimonia in causis non protinus ferunt, sed post mensem demum. 
<urn:lofts:fhg.3.nicolaus_damascenus:130.1>  Pisidae convivantes parentibus epularum primitias libant perinde ut nos diis foederum amicitiaeque praesidibus. (2) Gravissimum apud eos judicium depositi agitur, quod qui fraude invertere convictus fuerit, morte afficitur. (3) Si quis in adulterio comprehensus fuerit, is cum adultera asino insidens per urbem circumducitur, idque ad constitutum aliquot dierum spatium. 
<urn:lofts:fhg.3.nicolaus_damascenus:131.1>  Assyrii virgines in foro vendunt quibuslibet eas sibi jungi desiderantibus. Primo veneunt nobilissimae et venustissimae, deinceps reliquae. Quum ventum tandem fuerit ad maxime deformes, per praeconem divulgant, quantum quisformosarum venditione redactum in elocandas deformes impendunt. (2) Exercent in moribus potissimum aequitatem et mansuetudinem. 
<urn:lofts:fhg.3.nicolaus_damascenus:132.1>  Apud Persas quod factum turpe existimatur, id nec dictu honestum censent. (2) Si quis patrem necaverit, eum subdititium, filium existimant. (3) Si quem jusserit rex flagris caedi, is tanquam beneficio affectus gratias agit, quod ejus rex meminisset. (4) Quibus soboles numerosa est, ii praemium eo nomine a rege ferunt. (5) Pueri apud ipsos vera dicere non secus atque disciplinam aliquam discunt. 
<urn:lofts:fhg.3.nicolaus_damascenus:133.1>  Apud Buaos, Libyae gentem, vir inter viros dominatum gerit, mulier inter mulieres. 
<urn:lofts:fhg.3.nicolaus_damascenus:134.1>  Masulienses, Libyae gens, quum bellum gerunt, noctii quidem proelium committunt, interdiu vero pacem servant. 
<urn:lofts:fhg.3.nicolaus_damascenus:135.1>  Dapsolibyes ubi in unum convenere, universi simul nuptias contrahunt eodem die, post occasum Pleiadum. Etenim post convivium, ad mulieres seorsim accumbentes exstiuctis luminibus adeunt, quamque earum forte quispiam nactus fuerit, eam uxorem ducit. 
<urn:lofts:fhg.3.nicolaus_damascenus:136.1>  Machlyenses, gens Libyca, quum multi simul eandem sponsam ambiant, apud sponsae petitae patrem coenant, praesente etiam puella. Dum vero multa dicteria fundunt, cui corum peulla arriserit, is eam ducit. 
<urn:lofts:fhg.3.nicolaus_damascenus:137.1>  Sardolibyes nullam supellectilem sibi parant praeter calicem et gladium. 
<urn:lofts:fhg.3.nicolaus_damascenus:138.1>  Alitemnii Libyes pernicississimos eligunt reges: ex reliquis prout quisque maxime justus, est, ita et dignitate eminet. 
<urn:lofts:fhg.3.nicolaus_damascenus:139.1>  Nomades, Libyum gens, in temporum dinumeratione non diebus, sed noctibus utuntur. 
<urn:lofts:fhg.3.nicolaus_damascenus:140.1>  Atarantes Libyes nominibus propriis carent. (2) Soli orienti convicium faciunt, ut qui multa mala in lucem proferat et ostendat. (3) Ex filiabus optimas eas censent, quae tempore quam longissimo virgines manent. 
<urn:lofts:fhg.3.nicolaus_damascenus:141.1>  Panebi Libyes mortuo rege corpus reliquum terra condunt, caput autem trunco amputatum inaurantes in sacris statuunt. 
<urn:lofts:fhg.3.nicolaus_damascenus:142.1>  Aethiopes sororibus potissimum honorem exhibent, et successionem tradunt reges, non suis, sed sororum filiis, Quodsi ex iis nullus supersit, cui succedere jus sit, tum pulcherrimum omnium et bellicosissimum regem deligunt. (2) Exercent ii praecipue pietatem et justitiam. Aedibus ipsorum nullae sunt januae, quumque in viis publicis multa posita sint, nemo eorum aliquid furatur. 
<urn:lofts:fhg.3.nicolaus_damascenus:143.1>  Indis mortuis jungitur in rogum uxor ex omnibus dilectissima una cremanda. Inter ipsas autem accerrimum certamen oritur, adjuvantibus quamlibet suis amicis, uti vincat. [Idem Herodotus libro quinto (c. 6) Historiarum apud Scythas, qui supra Crestonaeos habitant, fieri tradit.] 
<urn:lofts:fhg.3.nicolaus_damascenus:143.2>  Apud Indos si quis fraudatur mutuo aut deposito, actionem non habet, sed sibi culpam imputare debet, quod credidit. (2) Si quis artificem manu vel oculo privaverit, morte poenam luit. Qui gravissimo obnoxius delicto est, jubente rege tondetur, tanquam hoc extremae sit ignominiae. 
<urn:lofts:fhg.3.nicolaus_damascenus:144.1>  Aritoni nullum animal mactant. Vasa figulina ad quotidianos usus parata in aureis involucris custodiunt. 
<urn:lofts:fhg.3.nicolaus_damascenus:145.1>  Apud Padaeos, gentem Indicam, non is qui sacrificat, sed prudentissimus omnium, qui praesto sunt, sacra auspicatur. Petitur autem a diis nihil aliud quam justitia. 
<urn:lofts:fhg.3.nicolaus_damascenus:146.1>  Praysii vel Prasii vicinos fame affictos alimento sustinent. 
<urn:lofts:fhg.3.nicolaus_damascenus:147.1>  Hippaemon vir dictus erat, sonipesque Podargus, Therargusque canis, mancipiumque Babes: Thessalus, e Creta, Magnes genus, Haemone natus, occidit, in primo dum movet arma loco. Hujus epigrammatis meminit Nicolaus Damascenus tamquam optimi. 
